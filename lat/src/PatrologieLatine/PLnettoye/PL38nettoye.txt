
PATROLOGIAE TOMUS XXXuIII.

S. AUGUSTINI

TOMI QUINTI PARS PRIOR.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1845.


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.-P. MIGNE, Cursuum Completorum IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS XXXuIII.


S. AUGUSTINI



TOMI QUINTI PARS PRIOR.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1845.


uolume title page
SANCTI AURELII

AUGUSTINI

HIPPONENSIS EPISCOPI

OPERA OMNIA,

POST LOuANIENSIUM THEOLOGORUM RECENSIONEM, CASTIGATA DENUO AD MANUSCRIPTOS CODICES GALLICOS, uATICANOS, BELGICOS, ETC., NECNON AD EDITIONES ANTIQUIORES ET CASTIGATIORES, OPERA ET STUDIO MONACHORUM ORDINIS SANCTI BENEDICTI E CONGREGATIONE S. MAURI. Editio nouissima, emendata et auctior, Accurante M * * * *, Cursuum completorum Editore.

TOMUS QUINTUS. Pars prior.
16 uol. PRIX: 85 FR.

PARISIIS uENIT APUD EDITOREM IN uICO DICTO MONTROUGE, IUXTA PORTAM INFERNI, GALLICE: PRÈS LA BARRIÈRE D'ENFER. 1841.


ELENCHUS OPERUM QUAE IN HOC QUINTO TOMO CONTINENTUR.


SERMONUM CLASSES QUATUOR, Necnon Sermones dubii.


IN I PARTE.
    CLASSIS PRIMA. SERMONES DE SCRIPTURIS.
    CLASSIS II. SERMONES DE TEMPORE.
    CLASSIS III. SERMONES DE SANCTIS.






Main uolume text




[OPERA OMNIA AUGUSTINI HIPPONENSIS.]





IN QUINTUM TOMUM Prefatio.

Aurelium Augustinum cum multis preclaris dotibus ad obeunda singula Ecclesie munera instructum fuisse nemo negat, tum precipue eximium diuini uerbi preconem exstitisse, atque ex eius sacris concionibus ad christianos populos utilitatem rediisse non mediocrem in confesso est. Et sane hoc ita futurum uidetur presensisse ualerius episcopus, quandoquidem illi recens in Hipponensi Ecclesia ad sacerdotium cooptato potestatem, ut Possidius auctor est, Euangelii, presente se, populo exponendi fecit; quo tempore, eodem Possidio teste, aliud ferebat usus Africanarum Ecclesiarum, in quibus aut omnino nunquam, aut saltem coram episcopis presbyteros e suggestu uerba facere non licebat. Iudicabat scilicet pius ualerius antiquiorem de grege sibi credito deque eius commodis promouendis sibi curam esse debere, quam de humana consuetudine, non alio consilio instituta, nisi ut inter ecclesiasticos ministros spectabilior semper emineret episcopus. Cum autem id muneris strenue Hippone regio impleret Augustinus, atque eius fama longe lateque peruagaretur, exemplo permoti aliquot antistites suos quoque presbyteros publice in ecclesia dicere uoluerunt, ipsi interim in auditorum numero considentes. Quin etiam subinde in concilio Carthaginensi Augustinus episcopatum necdum adeptus a Patribus ipsis coram se de fide ac symbolo disputare iussus est, cum biennio ante presbyterum presente episcopo sermonem habere inauditum esset.

Ceterum episcopatu suscepto, Possidii hec uerba sunt, multo instantius ac feruentius, maiore auctoritate, non in una tantum regione, sed ubicumque rogatus uenisset, uerbum salutis eterne alacriter ac suauiter, pullulante atque crescente Domini Ecclesia, predicauit. Itaque non apud suos tantum Hipponenses, sed apud Carthaginenses quoque, necnon alios per Africam populos sepenumero concionatus est. Et uero ex iis quibus uita eius nobilitatur preclaris gestis, illud uel maximam laudem atque admirationem meretur, quod Cesaree in Mauritania dicendo sese effecisse libro quarto de Doctrina Christiana ipse memorat. uigebat nimirum in ea urbe immanis consuetudo, a patribus et auis longeque a maioribus tradita, qua non ciues tantummodo, uerum etiam propinqui, fratres, postremo parentes ac filii lapidibus inter se in duas partes diuisi, per aliquot dies continuos certo tempore anni solemniter dimicabant, et quisque ut quemque poterat, occidebat . Hunc ille morem tam ferum tamque atrocem, tam crudele atque inueteratum malum, sacre sue eloquentie ui sustulit atque aboleuit. Cui profecto uictorie parem aliam facundia et efficacia sermonis a celeberrimis oratoribus partam uix unquam reperias.

Erat sane concionatoris adeo perfecti artem concionandi edocere. Hoc ille prestitit eo in libro, quem de Doctrina Christiana, id est, de scientia aliisque doctoris christiani partibus scripsit. Ibi post explicatas prioribus libris germani sensus e Scripture adytis eruendi regulas, ad extremum dicendi precepta persequitur; et qui iuuenis ante conuersionem instituendo oratori profano operam dederat, idem episcopus ac senex studiosius in hanc rem incubuit, ut christianum oratorem erudiret informaretque.

Ex hoc quidem opere cognoscas licet illum concionando non solum ingenio suo facili atque copioso indulsisse, uerum etiam artis calluisse regulas, nec corum quibus fit ut ueritas pateat, ut ueritas placeat, ut ueritas moueat, quidquam ignorasse. Quapropter etsi eius in sermonibus non deprehendas anxiam illam sollicitudinem, qua auditorem docilem proemio facere, orationem in uaria membra dissecare, ac uehementem plenamque affectibus collectionem semper hinc elicere, ut nunc moris est, curauerit: id tamen neque preceptorum ignorationi, neque necessarie ad illa in usum reducenda industrie tenuitati iure tribuas; sed potius in has causas referre debes, uel quod ut plurimum simplices homilias, hoc est, sermones familiares pastoris ad ouiculas, preceptoris ad discipulos, et quasi parentis ad filios, haberet; uel quod imparatus atque ex tempore uerba faceret; uel denique quod non apposite ad captandos hominum rumusculos, sed ad illuminanda ingenia, inflammanda pectora, uitiaque ex animis penitus exscindenda loqui satageret. Huius rei passim probationes suppetunt perquam illustres. Nam cum aliquando in uinolentiam, que diebus festis caritatis specie intra ecclesiam frequentabatur, dicere cepisset, corruptelam hanc rursum alio die adhibitis diuinis lectionibus, ut Epistola 29, ad Alypium a nobis nunc primum euulgata narratur, usque eo insectatus est, quoad ipsam de moribus hominum funditus euulsam intelligeret. Sed et uir sanctus quandoque ex intimo quodam animi sensu, quandoque etiam ex fortuitis casibus, quid a se Deus dici uellet, iudicabat; tumque relicto eo, quod meditatum attulerat, argumento, in aliud ipso temporis articulo sibi propositum excurrebat. Id tum de se ipso in Serm. 71, n. 8; et 180, n. 4, et 352, n. 1, etc.; tum de ipso Possidius cap. 15 contestatur.

Cum primum concionandi suscepit prouinciam, certatim ad eum audiendum catholici hereticique conuolabant: tantoque in pretio sermones ipsius habebantur, ut auditores non tantum illos sibi in memoria studerent defigere, sed etiam charte mandatos domi seruare peroptarent. Sic enim hac de re Possidius: Quisquis ut uoluit  et potuit notarios adhibens, etiam ea que dicebantur excepta describebat. Certum est preterea conciones plurimas ab eodem Doctore, aut nondum pronuntiatas, aut etiam postquam eas iam pronuntiasset, dictatas esse, siue ut ipsas iuberet in ecclesia sua recitari, siue ut iisdem alii quoque uti libere possent. Is enim non minus ingeniose quam pie illorum, qui cum populo uirtutis sue prelucerent exemplis, alienos sermones recitarent, apologiam scribit. Obseruat siquidem ipsos nonnisi iniuria furti aut plagii nomine postulatum iri, cum bene uiuendo, et mores suos ad eam quam predicant doctrinam quasi ad amussim dirigendo, illam sibi quodam modo propriam efficiant. uerbum Dei, inquit ille, non est ab eis alienum, qui obtemperant ei; potiusque ille dicit aliena, qui cum dicat bene, uiuit male. Quecumque enim bona dicit, eius excogitari uidentur ingenio, sed ab eius moribus aliena sunt .

Tomus ex Augustinianis decimus his sermonibus partim dictis, partim dictatis, qui per interualla diuersis et temporibus et classibus in uulgus prodierunt, constabat. Eosdem hic exhibemus nouum in ordinem distributos, quo et secundum genuinam suam seriem disponuntur, et ab adulterinis omnibus ac supposititiis seiunguntur. Ut autem e tomo decimo ubi legebantur antea, in quintum hunc eos transferremus, longa deliberatione non opus fuit. Etenim cum plerique in Scripturam sacram fuerint habiti, a tractatibus tomi tertii et quarti quibus eadem illa exponitur, quique maximam partem concionum formam pre se ferunt, longius remoueri haudquaquam poterant. At uero diutius hesimus dubii, ut illorum ordinem tot iam annorum usu receptum immutare, ac tam multos, quos legitimis insertos Louanienses loco non mouerant, quasi nothos atque alienos reiicere in animum induceremus. Nos sane minime fugiebat, quin ut ceptum feliciter caderet, ardua disceptatio, queque multum temporis et meditationis exigeret, esset adhibenda: ac preterea timendum uidebatur, ne criticis spinis, ex quibus plerumque maxima oritur contentionum seges, implicaremur. uerum cum suscepti in Augustiniana opera laboris consilium tria potissimum spectet, que nobis statim ab initio proposuimus, et hucusque prestare sumus conati, nimirum ut ea mendis expurgentur, meliori ordine quam fuerant digerantur, denique supposititii fetus ab aliorum numero segregentur; nobis non fuit integrum in hoc uolumine primam duntaxat officii nostri partem attingere, aliis duabus pretermissis, quas quidem in Sermonibus, ubi et ordo deterior, et maior ueri falsique confusio, strictioris quam in ceteris libris necessitatis esse negabit nemo.

Quod ad ordinem, quisquis cum nouo ueterem componere non grauabitur, plurima et grauia eius uitia nullo negotio deprehendet. Animaduertet Sermones, qui commodius in quatuor classes reuocantur, in duodecim, quarum alie debita aliis argumenta continebant, fuisse distractos. Agnoscet libros, quos uocant, de uerbis Domini, et de uerbis Apostoli, tantummodo partem complecti sermonum eorum, qui ad hosce titulos pertinebant: intelliget Sermones de Festis, cum eos in classes de Tempore et de Sanctis coactos oportuisset, in alias septem aut octo dissipatos; et ex Sermonibus amplius triginta, qui de festis Paschalibus, ut hoc exemplo utamur, inscribuntur, non nisi decem in serie de Tempore inueniri; alios uero, si quis omnes euoluere in animo haberet, inter quinquaginta Homilias, in collectione Sermonum a Parisiensibus additorum, in utraque parte classis de Diuersis, ac in posterioribus classibus peruestigandos. Non tamen confusionem hanc miraberis, si consideres eos a quibus iste classes institute sunt, habere in manibus nequaquam potuisse exemplaria omnium Augustini concionum; quippe que codicibus ferme innumeris, unde postmodum uariis temporibus erute collecteque fuerunt, continerentur.

Tres primas classes, nimirum de uerbis Domini, de uerbis Apostoli, et Homiliarum quinquaginta, cum in manuscriptis annorum octingentorum et amplius reperiantur, antiquas esse inficiari non possumus: at eas Augustino equales, quod uolunt nonnulli, haud facile concedemus. Qualis enim eorumdem sermonum sancti Doctoris etate ordo fuerit, non aliunde certius licet cognoscere, quam ex Indice Possidii, qui classes illas omnino neque memorat, neque sequitur. Harum trium nulla non habet subdititios, quorum aliqui Cesarii Arelatensis episcopi stilum sapiunt.

Classis de uerbis Domini non eodem ordine sermones ubique in uetustis exemplaribus ostendit. Plurima cum editionibus consentiunt, sed non omnia. Hoc ipsum ex locis a Beda, id est, a Floro, excerptis optime coniectarant Louanienses Theologi: nos uero ipsismet oculis in singulari et exquisito codice ex Colbertina bibliotheca notato 2821, et ab annis, ut minimum, octingentis exarato, ubi eadem illa series cum Flori collectione congruit, et unde non paucos sermones exprompsimus hactenus ineditos, deprehendimus. Germana prime huius classis inscriptio, cum Flori, tum manuscriptorum bene multorum testimonio comprobata, hec erat, de uerbis Euangelii: quod Augustini nempe commentationes in omne genus locorum e quatuor Euangeliis petitorum complectatur.

Quanquam autem Sermones de uerbis Domini in exemplaribus quibusdam reperire est sine Sermonibus de uerbis apostoli: hos tamen nusquam reperias nisi cum illis ita coniunctos, ut post sexagesimum quartum, quo series de uerbis Domini concluditur, primus de uerbis Apostoli ubique numeretur sexagesimus quintus, secundus, sexagesimus sextus; et sic de ceteris: quorum non omnes de uerbis Apostoli, sed partim de Actibus Apostolorum, partim etiam de uerbis Petri, Iacobi, ac Ioannis, ex Epistolis eorumdem, agunt: ita ut due ille classes nichil aliud sint quam Sermonum in Scripturam noui Testamenti collectio.

 Classis uero quinquaginta Homiliarum semper quidem ab aliis separata inuenitur, at non raro numerosior quam in excusis. Siquidem sermones duos, quatuor, aut etiam plures supra quinquaginta exhibet in nonnullis manuscriptis; licet propemodum in omnibus sermones integri, ex iis qui numerum quinquagenarium in uulgatis libris conficiunt, desiderentur. Hec collectio Cesarii temporibus non potest dici antiquior, cum ei tot homilie ab ipso scripte inserantur, et plerisque aliarum recapitulationes ab eiusdem stilo non abhorrentes assute fuerint. Illic Augustiniani sermones ut plurimum truncati sunt, ac breuibus quibusdam exordiis atque epilogis omni auditorum generi accommodatis interpolati. Et certe qui ex his sermonibus non mutili aliis in exemplaribus occurrere, ii planum faciunt hinc locos, quorum lectio minus omnibus conduceret, auulsos esse.

Insequentes classes  omnes omnino posterioribus seculis, tempore uidelicet inuente iam typographie, exortas constat. Classis de Tempore, quam pro uetustissima censores quidam haud ignobiles habent, procul dubio Basilee in editione Amerbachii uulgata anno MCCCCXCu ordinata est, idque, uti uidetur admodum uerisimile, procurante Augustino Dodone de Frisia canonico regulari, cuius imaginem eadem editio Sermonum de Tempore in fronte depictam prefert, his uersibus subiectis:

Perlege Sermones communes, lector amice,
   Edidit Aurelius quos pater atque decus.
Augustinus eos presul uenerandus et auctor
   Filiolis scripsit, protulit atque suis.
Ordine sed nullo, nec enim scripta illa redegit
   In numerum aut formam, contiguum uel opus.
Hos modo Sermones collegimus undique sparsos,
   Atque hunc congestum pressimus inde librum.

Editionem Basileensem hic significat, ut clarius ostendit carminum series, in qua legitur:

Crede mihi, dices Basileam iure beatam.

Porro e sermonibus 256 quos ea collectio comprehendit, uix sexaginta genuinos quisquam affirmarit.

Classis de Sanctis, que superiori non est accuratior, simul in eadem editione, necnon haud dubie eiusdem auctoris studio in lucem prodiit.

Postea cum Augustini Opera Parisiis anno quingentesimo trigesimo primo supra millesimum prelo subiecta essent, sermones septemdecim e manuscriptis Carthusie ad muros Parisienses editi sunt.

Anno MDLXIu Ioannes Ulimmerius nouum uolumen, cui titulum inscripsit de Diuersis, constans sermonibus centum triginta duobus quorum non pauci iam excusi fuerant, sed minus castigati atque integri, in uulgus emisit. Inde excerpti unus et quinquaginta sermones postea priorem partem de Diuersis constituere, cui post annos duodecim alteram ex aliis sexaginta duobus nouis sermonibus adiunxere Louanienses.

Prodierunt deinde undecim homilie ex codicibus Carthusie maioris, quas ab editione anni MDCXIu ad calcem tomi decimi legebamus. Insuper in eadem illa editione tredecim alii e manuscriptis Pitheanis uulgati sunt. At non ita multo post Iacobus Sirmondus uolumen publici iuris fecit, quod inter quadraginta sermones, quibus constabat, has tredecim ultimas homilias complectebatur, quas propterea nusquam ultra separatim editas reperimus.

Idem contigit nonnullis minoris pretii Sermonibus, qui sub Augustini nomine partim anno MDCXXXIu, Parisiis a Guillelmo Camerario Scoto ad manuscriptum Andegauensem, partim anno MDCXLIu, Rome a Ioanne Baptista Maro ad codices uaticanos et Barberinos typis excusi sunt. Siquidem eos aliis abs se repertis inseruit Hieronymus uignerius, atque ex illis omnibus duas classes, alteram in prima Supplementi sui parte, alteram in secunda, confecit.

Hec erat antea sermonum distributio. Unde nemo non intelligat et quam incommoda fuerit, et quam necessario immutanda. Robertus de Bardis, Parisiensis Cancellarius, aliam pulchriorem ac magis ingeniosam instituerat in Collectorio, ut uocat, Sermonum Augustini, nunquam uulgato, quod trecentis annis ab hinc retro elapsis excogitauit, iisdem Sermonibus in quinque partes discretis. In prima parte collecti sunt Sermones de quibusdam gestis et sanctis ueteris Testamenti. In secunda parte, de solemnitatibus et sanctis Noui Testamenti In tertia, de uerbis et scripturis ueteris Testamenti. In quarta, de uerbis et scripturis Noui Testamenti. In quinta, de ornamentis et impedimentis Ecclesie siue fidelium, ac de retributionibus ultimis bonorum et malorum. Seruatur in bibliotheca Regia manuscriptus unus, quo prime due istius collectionis partes continentur; et in Colbertina duo, in quibus index Sermonum illarum quinque partium representatur. Ceterum licet Sirmondus in prefatione suorum quadraginta sermonum affirmet, in censendis approbandisque Augustini operibus . . . . . minime contemnendum Roberti suffragium: tamen adulterinos sermones prope innumeros admisit, ut qui in prima Collectorii parte solos legitimos relinqueret, illam tantum non ad nichilum reduceret. Alia uitia, que a nobis in eius distributione obseruata sunt, hic recensere opere pretium non putamus.

 Partitionem instituimus multo concinniorem accuratioremque, in qua etiam pre Robertina hoc commodi est, quod propius ab antiqua et uulgata recedit; cum sermones omnes pro uarietate argumenti reuocet ad hosce quatuor ordines, de Scripturis, de Tempore, de Sanctis, et de Diuersis. Addidimus preterea quintum ordinem Sermonum dubiorum, quod uidelicet nullum nisi aperte supposititium in Appendicem reiicere consilium fuerit.

Falsos autem ueris diutius confusos relinquere neutiquam licebat: quandoquidem hac in re quotidie tam multi decipiebantur, ut quidam nimis creduli scriptiones Fausti atque aliorum imi subsellii auctorum Augustinianas ducerent; alii contra plus equo suspiciosi sermones Augustino longe dignissimos aut respuerent, aut suspectos haberent. Sed optimum uidetur principia et notas, quibus innixi hoc iudicium atque censuram aggressi sumus, declarare, ut hinc statuat unusquisque, num in materia tanti momenti sententiam firmam ac certam ferre potuerimus: tametsi fieri nequeat ut singillatim notas omnes quibus sermonis cuiusque censura stabilitur, aperiamus, sed tantum generatim aliquas, easque magis familiares.

Primum omnium stili, quo tantum auctores inter se, quantum homines uultu differunt, rationem habuimus. Hic nempe quod epist 93, n. 39, de Cypriano dixit Augustinus, pari iure licet de ipso pronuntiare: Stilus eius habet quamdam propriam faciem, qua possit agnosci. Eum sanctus Hieronymus ex stilo, ut idem epistola inter Augustinianas 68 testatur, agnouit. Et Lugdunensis Ecclesia libro de tribus Epistolis, cap. 35, ut probet Hypognosticon ipsi non esse adscribendum, eodem utitur argumento. uerumtamen si nomine stili nichil aliud intelligatur quam dictio, fatendum est illum non semper unum atque equalem existere in operibus Augustini, sed maxime in sermonibus, quos tanta rerum ac locorum diuersitate per quadraginta annos habuit. Inter hos alii ab eo per sacerdotium suum compositi priorum ipsius lucubrationum colorem quemdam referunt, alii ab eodem maturiore iam etate pronuntiati ad posteriora opera magis accedunt: nonnulli accurate et cum meditatione elucubrati sunt, nonnulli ex tempore fusi: illos extremo Retractationum capite, libro 2, dictatos uocat, hos autem dictos: proindeque aliquos habemus, quales a notariis, dum uerba faceret, excerpti sunt, cum alii legantur eque emendati ac integri atque opera proprii auctoris manu exarata solent esse. Id cum critici quidam non satis aduertissent, Sermones primis Augustini annis, ut suo loco obseruauimus, compositos sancto Doctori abiudicarunt. Ad huiusmodi ergo censuram recte obeundam, preterquam quod stilus operis dubii ad singula indubitata opera exigendus est, nequaquam uis illa siue spiritus quo stilus quasi animatur, posthaberi debet. Ubique enim agnoscitur Augustinus proprio quodam eloquentie grauis ac serie genere, quod sibi lectorum animos subiicit, non lepore compte atque affectate elocutionis, sed efficacia quadam iudicii, prudentie, pietatis, honestatis, modestie, comitatis, aliarumque uirtutum, que passim in eius oratione adeo fulgent atque emicant, ut ipsius stilum nemo imitatione assequatur. Hic est precipue Lydius lapis, quo sermones uere Augustiniani probantur; et ad quem Appendicem si quis adhibeat, in eam prope uniuersam cognoscet cadere illud posse, quod de Hypognostico pronuntiatum est: Et sensus ab illius sensu inferior habetur, et modestia atque humilitas morum et sermonum eius non ibi seruatur.

Lugdunensis Ecclesia, cuius hec uerba sunt, ibidem aliud indicium addit: Et testimoniis, inquit, ex hebraica translatione, quam beatus Hieronymus edidit, preter eius consuetudinem contra illos hereticos utitur: quod ille ex antiqua potius editione facere consueuit. Quod quidem indicium eo longius latiusque protenditur, quod aliam translationem, cum breui auctoritatem ueteris occupasset, constat iam inde a quinto seculo amplexos esse Saluianum Massiliensem, Eucherium Lugdunensem, Leonem Romanum Pontificem, atque alios. Gregorius cognomento Magnus, qui nouam, quam uocat, scribens in librum Iob sequitur, epistola ad Leandrum utramque in Ecclesia Romana tunc temporis legi solitam tradit. Sed non multo post noua ubique gentium obtinuit, teste Isidoro, qui non longe ab initio septimi seculi in libro primo de Diuinis Officiis, cap. 12, sic habet: De hebreo autem in latinum tantummodo Hieronymus presbyter sacras Scripturas conuertit, cuius editione generaliter omnes Ecclesie usquequaque utuntur.

Porro hisce testimoniis Psalterium Hieronymianum ex hebreo, quod neque in Hypognostico, neque in aliis ueterum lucubrationibus reperitur, minime intelligendum est: at solummodo alie antiqui federis precipue partes. Nihilominus tamen cum Psalterio, in quod commentarios edidit Augustinus, sue proprie lectiones sint, atque ab aliorum haud mediocriter discrepantes, illud quoque satis utiliter in examine nostro adhibuimus.

Cum in prefatione tomi quarti de translatione quam secutus erat Augustinus, a nobis ageretur , mentem nostram aperueramus de uulgate Psalterio, quod quidem nobis illud ipsum, in quo corrigendo Hieronymus secundam curam rogatu Paule atque Eustochii susceperat, esse uidebatur. Utrum in rem eorum qui Scripture studio nauant operam, futurum sit opinionem nostram confirmare, non definimus: certe committere non possumus, quin uiri in litteris humanis et diuinis exercitati obiectionibus haud contemnendis satisfaciamus.

Dixeramus nusquam in Psalteriis calamo scriptis, que nobis in manus magno numero uenerunt, nisi in uulgate, Hieronymiani Psalterii obeliscos atque asteriscos inueniri, atque adeo unum idemque uideri Psalterium;  ac eam rem etiam confirmari inscriptione unius e Colbertinis manuscriptis ubi dicitur emendatum a sancto Hieronymo in nouo.

uerum nobis occurritur 1 Psalterium in his codicibus exaratum idem atque uulgate nequaquam haberi posse, quandoquidem inter se plusquam centum locis differunt, ac eorum non pauce numerantur discrepantie que uel magnum habent momentum, uel scriptoribus tribui non possunt. Hanc tantam uarietatum multitudinem minime diffitemur; sed minorem esse nequiuisse contendimus. Quisquis in euoluendis manuscriptis uel mediocrem laborem impenderit, is ignorare nequaquam poterit rara inueniri exemplaria, in quibus paginarum numerus uarietatum siue bonarum siue malarum multitudine non uincatur; et in huiusmodi scriptis codicibus non secus ac quandoque in editis, grauia quedam occurrere, non modo que a librariis, ut Hieronymi uerbis utamur, dormitantibus aut addita sunt aut mutata; sed etiam a presumptoribus imperitis emendata peruersius . Lucas Brugensis qui sola collegit Romane correctionis in Bibliis editionis uulgate iussu Sixti u recognitis loca insigniora, horum plusquam ducenta in solo Psalterio annotauit. Quis uero inde colligat aut codicibus ad quos facta est ea correctio, uulgatam minime contineri, aut uulgatam ipsam que nostris in Bibliis hodie circumfertur, et in qua tot obseruantur diuersitates, non eamdem que erat Concilii Tridentini tempore existimandam. Denique laudati a nobis manuscripti eam cum uulgata consensionem pre se ferunt, qua maiorem aut frequentiorem non facile in aliis equalis etatis exemplaribus reperire sit.

Nobis postea opponitur auctoritas Tridentini Concilii, quod in Sessione Iu statuit ut ipsa uetus et uulgata editio, que longo tot seculorum usu in ipsa Ecclesia probata est . . . . pro authentica habeatur: quo loco, ut supponitur, Synodus uulgate nomine Italam intelligit, cum nos contra uulgatam uocemus B. Hieronymi uersionem: ac proinde nostra sententia Tridentino Concilio minus bene coherere uidetur. Ad suspicionem hanc procul amouendam satis quidem esset respondere non uersionem Psalterii nouam quam ex hebreo edidit Hieronymus, a nobis uulgate nomine designatam, sed eam solam quam ad grecos codices emendauit, que antea in Italia, saltem in Urbe, ut ex ipsius ad Paulam et Eustochium epistola discimus, in usu erat. uerum aliunde manifestum est a Concilio nichil aliud per uulgatam intelligi uersionem, nisi eam que legi consueuit in Ecclesia catholica: cuius tametsi plurimas partes Hieronymus transtulerit ex hebreo , ea tamen Concilii tempore, quo iam plusquam mille et centum annos numerabat, optimo iure antiqua dici poterat; perinde atque Isidori Hispalensis etate iam uulgate nomen erat adepta, cum ea editione omnes Ecclesie usquequaque utebantur. Ceterum non sine graui hallucinatione crederet quispiam idem in Tridentina Synodo et apud ueteres per uulgate uocem significari. In Synodo ea uox integram utriusque federis Scripturam latine redditam et nostris contentam in Bibliis denotat: cum apud Hieronymum, epistola 135, ad Sunniam et Fretelam scripta, grecam quamdam ueteris Testamenti uersionem signet; epistola uero 101, ad Pammachium, uersionem ita uocatam, cum ea nostre opponeretur.

Quantum ad coniecturam eodem loco a nobis propositam, eius due sunt partes: altera, uulgatam nostram, quam a Psalterio per Hieronymum correcto minime diuersam esse probaueramus, potuisse ab ipso, epistola 135, dici uersionem ex Hexaplis a se editam, quod illam iisdem exemplaribus consentientem effecisset; epistola uero Paule et Eustochio scripta uersionem tantummodo correctam, quod antique uerba, quantum in ipso fuerat, retinuisset: altera, forte contigisse ut eadem ipsa uersio, cuius certi loci Sunnie et Fretele negotium facessebant, ex Germania, ubi degebant iidem uiri  iam ab his temporibus in Gallias peruenerit. Utramque hanc partem negat uir eruditus, non alio ductus argumento, quam quia Psalterium Gallicum  ab illa uersione summopere discordet. Sufficit ut ei maiorem omni exceptione testem Hincmarum producamus, qui epistola ad Ludouicum Germanie regem, non modo uulgate nostre eam que ab Hieronymo communis et uulgata dicitur, opponit; sed etiam asserit apud Gallos suo tempore eam uersionem, quam idem ille Doctor ad Sunniam et Fretelam scribens exposuit, in usu fuisse. Quapropter in id consentiamus necesse est illas omnes, que in Psalteriis nostris calamo exaratis exstant, discrepantias uel a librariis, ut supra dicebatur, dormitantibus, uel a presumptoribus imperitis scaturiisse. Hic ualafridi Strabonis auctoris Hincmaro equalis locum, ubi Gallos secundum emendationem quam Hieronymus de Septuaginta Interpretum editione composuit, Psalterium cantare testatur , conferre supersedemus: nec etiam est animus tot uiros doctos, unde cause nostre non minima fieret auctoritatis accessio, memorare, utputa Iacobum Fabrum et Petrum Pitheum, quibus omnino persuasum erat Gallicum Psalterium esse illud ipsum quod iterum correxit Hieronymus. Nihil uero nos mouet uulgata illa Hieronymi ad Damasum epistola, cuius hoc initium est: Legi litteras Apostolatus tui, poscentes ut secundum simplicitatem Septuaginta Interpretum canens Psalmographum interpretar festinem, quam alius de Psalterio Romano intelligit, alius de Gallicano: hec, inquam, nichil nos mouet, utpote que falsitatem suam aperte prodat.

Iam ad argumentum reuertamur. Nobis etiam opere pretium esse uisum est studiose Sermonum doctrinam examinare, utrum scilicet cum Augustiniana siue in fidei ac morum dogmatibus, siue in Scripture expositione  ac usu congrueret: obseruatis tamen iis capitibus, in quibus aut sententiam, aut loquendi rationem, sicut aliorum eius operum probat retractatio, mutauit. Quamobrem Sermo 259, uerbi gratia, licet in eo sanctorum post resurrectionem in terra sabbatismus ac regnum doceatur, non tamen ex albo Augustinianorum fuit expungendus; quando uir sanctus libro 20 de Ciuitate Dei, cap. 7, in ea se fuisse aliquando sententia fatetur. Alibi forsitan quidam huiusmodi locus possit occurrere, quem Augustinus ipse annotasset, nisi morte dum Sermonum suorum retractationem meditaretur esset occupatus.

Accedunt his tempora, loca, persone, negotia, facta, errores, aliaque similia, de quibus in sermonibus disputatur, unde plurima ad statuendam criticen argumenta deprompsimus.

Alia nobis Possidii suppeditauit Indiculus, non quod sermones omnes, quorum inscriptiones ibi leguntur, Augustino putauerimus attribuendos, quasi non posset a multis concionatoribus eadem materia tractari; sed ut ei non ita facile sermones illic minime designatos adscriberemus. Huic indiculo priscum Carthaginensis Ecclesie Calendarium, quod paucis abhinc mensibus in tomo 3 Analectorum editum fuit, adiungentes minus timide censoria nota confiximus conciones quasdam in certas solemnitates, quarum in neutro mentionem reperias. Tales sunt Litaniarum, siue Rogationum, Conuersionis S. Pauli, Cathedre S. Petri, Annuntiationis Dominice, Assumptionis B. Marie, ac similes.

Insuper Bede ac Flori, quorum testimonia ad conciliandam ueris Augustini operibus auctoritatem multum ualere non erat ignotum, collectiones in Paulum accurate cum Sermonibus contulimus. Atqui per collectionem Bede intellectam uolumus eam, que sine controuersia ipsius est, neque usquam alibi quam in scriptis codicibus, ubi eius inscribitur nomine, inuenitur. Alia siquidem, quam inter eiusdem opera editam ipsi uulgo adiudicant, Flori diaconi Lugdunensis esse in tomo Analectorum primo demonstratur.

Quid refert hoc loco innumeros manuscriptos quos consuluimus recensere? Horum subsidio quosdam locos, quibus permoti nonnulli Criticorum Augustinum de possessione Sermonum aliquot uere Augustinianorum exegerant, in excusis corrupte legi deprehendimus: contra uero quorumdam aliorum, qui ferebantur ipsius esse, interdum auctores deteximus.

Neque uero nobis satis uisum est Augustini codices euoluere manuscriptos: sed preterea editas aliorum Patrum commentationes examinauimus. Eorum quippe stilum et ea circa que uersantur argumenta attente considerata oportuit, ut quinam sermones ipsis tribuendi essent dignosceremus, et lacinias inuestigaremus, ex quibus adulterini tractatus consarcinantur. Inter hos enim sunt qui ex Origene, Cypriano, Ambrosio, Maximo, Leone, Fausto, Gregorio Magno, Alcuino, Iuone Carnutensi, atque aliis desumpti sint.

In Homiliario, quod Rabanus a se concinnatum Haistolfo archiepiscopo destinauit, nouem sermones, qui nostra in appendice 98, 108, 222, 280, 290, 291, 297, 302, 304 numerantur, totidem uerbis inuenimus. Id quidem suo loco non tacuissemus, nisi Rabani opera discutere nos preteriisset.

Multo plus cure adhibitum est in examinando Cesario; quippe qui conciones prope innumeras, quamuis ei nonnisi circiter quadraginta in Bibliotheca Patrum adscribantur, elucubrauin Discimus enim ex eius uita, ipsum ubi primum ad episcopalem ordinem ascitus esset, translata Apostolorum exemplo in diaconos aliorum ministeriorum cura, totum se predicationis officio dedisse; ac illud usque adeo cordi habuisse, ut ad Matutinum et ad lucernarium, hoc est, matutinis ac uespertinis horis, uerba fecisse non contentus, in dissitas etiam regiones sermones a se comparatos, ut illic recitarentur, deferendos curaret. Longe tamen positis, inquiunt libro 1 ipsius historici, in Francia, in Galliis, atque in Italia, et in Hispania, diuersisque prouinciis constitutis transmisit per sacerdotes quid in ecclesiis suis predicare facerent. Iidem similiter nos docent quis eius stilus fuerit, circa quam materiam potissimum eius conciones uersarentur, que soleret insectari uitia, et quas pre ceteris uirtutes inserere auditorum animis niteretur; ad hec qua caritate et industria infimis sese attemperaret, eorumque gratia familiares ex rebus omnibus comparationes desumeret. Tantam, inquiunt, ei Deus gratiam de se dicendi dedit, ut quidquid oculis uidere potuisset, ad edificationem audientium pro similitudinis consolatione proponeret. Denique preclaram istam sententiam solitum esse dicere commemorant: Nonnulli rusticitatem sermonum uitant, et a uite uitiis non declinant.

Huic igitur ingentem sermonum numerum restituimus, partim manuscriptorum librorum, in quibus nomen ipsius preferebatur, auctoritate; partim multis solidis ac firmis argumentis, que ex eius stilo admodum singulari atque ad agnoscendum facili, e doctrina, dicendi formulis, usitatis considerationibus, exordiis, clausulis ac recapitulationibus ipsi propriis, singularibus factis, adiunctis personarum, temporum, locorum, que nemini nisi eidem apte conueniunt, petita sunt. Omittimus hic eiusdem Regulas ad uirgines, in quibus non raro ipsa uerba, que in Sermonibus, reperiuntur: exempli causa in earum capite 30, perinde ac in Sermone Appendicis 141, n. 2; 270, n. 5, et 273, n. 1, uox Canaua pro cella uinaria usurpatur; et earumdem capite 28, Canauaria eam cui huius ipsius celle cura demandata est, significat. uerum illud preterire nequaquam possumus, quod unum ad sermones illos Cesario restituendos sufficeret, eorum uidelicet cum Synodis, quibus abs se coactis prefuit, cognatio, necnon in stilo, uocibus ac sententiis perfecta consensio. Hac occasione oratio quam habuit idem presul in causa Contumeliosi episcopi Regiensis, et quam tomo 1 Conciliorum Gallie edidit Iacobus  Sirmondus, hoc loco ad uerbum esset exhibenda: siquidem sermonibus qui eidem a nobis restituuntur, similius nichil inueniri possit. Neque inutile fuerit obseruare hac in oratione ab eo Faustum Regiensem cum honoris significatione nominari, ut si quis eius in concionibus aliquam huius auctoris sententiam deprehenderit, id non miretur.

Ceterum quod Cesarius e Fausti libris mutuatus est, pro nichilo ferme habebitur, si cum iis que ex aliorum ueterum commentationibus decerpsit, comparetur. Legimus in uita eiusdem, lib. 1, eum cum propter ualetudinem iam concionari per se non posset, iubere solitum a sacerdotibus ac diaconis in Ecclesia sua recitari non modo sermones proprios, uerum etiam Ambrosii, Augustini et aliorum. Hinc procul dubio breuiores illi Sermones prodiere, in quibus preter exordium et perorationem, que ipsius characterem referunt, reliqua petita sunt ex Augustino. Exscribebat atque imitabatur lubentius sanctum hunc Doctorem, cuius opiniones tanquam catholice ueritati admodum congruentes predicat. Ipsius doctrinam omni studio propugnauit, et ex ea secunde Arausicane Synodi canones constituit: obseruaturque in 2 libro uite illius, ipsum extremo suo morbo inter non modicos quos patiebatur dolores sciscitatum esse quam in proximo esset beatissimi Augustini depositionis dies; et cum imminere commemorationem ipsius didicisset, dixisse: Confido in Domino, quod meum transitum non longe diuisurus est ab ipsius: quia, ut ipsi nostis, quantum dilexi eius catholicissimum sensum, tantum me etsi discrepantem meritis, minime tamen reor distantia longiore depositionis mee diem ab eius obitus tempore sequestrari.

Porro eiusdem conciones tanti ducebantur, ut quemadmodum ipse ex Augustini, sic ex ipsiusmet sermonibus alii excerperent, unde noui sermones concinnarentur. Hoc profecto homilias Eligii et Rabani cum sermonibus Appendicis nostre comparando quiuis intelliget.

Superest ut quid auxilii nobis ad institutam Sermonum Augustini censuram prebuerint Louanienses, exponamus. Illi sua in tomum X prefatiuncula admonent se in censendis Sermonibus secutos fere esse iudicium doctissimi uiri Martini Lipsii: iis qui certo uisi sunt esse Augustini,nomen eius adscripsisse; qui certo deprehensi sunt ipsius non esse, reiecisse in Appendicem: reliquos aut non satis discussos aut ex iudicio quorumdam dubie auctoritatis, inter Augustini Sermones reliquisse, non tamen addito eius nomine. Ad hanc igitur notam qui potissimum sermones ad examen essent reuocandi, cognouimus: et sane consideranti palam fiet, eorum qui a nobis reiiciuntur longe plurimos ex illis esse quos non satis discussos aut dubie auctoritatis uocant. Preterea aliorum in Augustinianos Sermones censuras consuluimus, quarum due precipue sunt et accuratiores, altera Simonis uerlini edita an. 1618, altera Bernardi uindingi an. 1622. Cum autem hi censores omnium sagacissimi nonnullis in locis aberrauerint, arrogantie esset id nos assecutos credere, ut hic nunquam iudicio falleremur. Attamen confidimus factum ut nec ullum inter falsos aperte uerum, nec ullum inter ueros aperte falsum retulerimus. Hoc nobis proposuimus ab initio; et ea propter in sermonibus nondum editis, qui Augustino in manuscriptis adscribuntur, nos prebuimus seueriores. Ex eorum numero longe maximo selectos octodecim tantum cum fragmentis aliquot hic adiecimus, in quibus S. Doctoris character, ingenium et doctrina liquido perspicitur et elucescit.





SYLLABUS CODICUM AD QUOS RECOGNITI SUNT SERMONES TOMI HUIUS QUINTI, ET NOTAE QUIBUS CODICES INDICANTUR. [1Kb]


MANUSCRIPTI CODICES.
unus, alter Corbeiensis.u.
a. 	ueteres libri e bibliotheca Abbatie S. Audeni Rotomagensis.
b. 	Beccensis monasterii codices.
bd. 	Bede Collectanea in Paulum manu scripta bibliothece Bertiniane ac Floriacensis.
bn. 	Mss. S. Benigni Diuionensis.
c. 	Carcassonensis Ecclesie.
cr. 	Ecclesie Carnutensis.
cs. 	Cisterciensis Abbatie.
cst. 	Codices PP. Cisterciensium S. Crucis in Ierusalem de Urbe; unde sermonum aliquot occasionem diemque didicimus, necnon quo eos loco dixerit Augustinus.
ci. 	Mss. Colbertine bibliothece plures, inter quos maioris pretii unus, qui 821 notatur, sermones de uerbis Euangelii ueteri ordine, secundum quem in Bede seu Flori collectione plerumque laudantur, digestos continens, iisque insertos quosdam, quorum uel nichil prorsus in ante editis, uel fragmenta solum exstabant.
cb. 	Libri Corbeienses optime note ac uetustissimi.
cor. 	Mss. S. Cornelii Compendiensis.
e. 	Excerptorum Eugypii codices duo calamo scripti, Germanensis

f. 	Mss. Floriacenses.
fl. 	Flori seu uulgati Bede Collectio in Paulum manu scripta e bibliotheca Corbeiensi.
fs. 	Mss. S. Mauri Fossatensis.
ful. 	RR. PP. Fuliensium cenobii S. Bernardi Parisiensis.
g. 	Gemmeticensis Abbatie.
gr. 	S. Germani a Pratis codices bene multi, et ex iis singulares quidam ac perelegantes.
l. 	Libri Laudunensis Ecclesie.
lr. 	Lyrensis monasterii.
m. 	S. Michelis in periculo maris.
n. 	Nauarrici collegii Parisiensis.
ph. 	Phimarconensis codex corticeus, qui olim Narbonensis Ecclesie fuit.
pr. 	Mss. Pratellenses.
r. 	Regie bibliothece, preter alia exemplaria, uolumen singulare, quod a Iacobo Sirmondo laudatum est, complectens duas priores partes collectorii Sermonum Augustinianorum Roberto de Bardis Cancellario Parisiensi auctore adornati.
rm. 	Remigiani apud Remos cenobii codices.
s. 	Bibliothece Sorbonici gymnasii.
t. 	S. Theoderici prope Remos.
uat. 	uaticanus codex.

S. uictoris apud Parisios.
ud. 	uindocinensis Abbatie. Alii quidam codices suis locis indicantur.



EDITI CODICES.
cura publicatum Louanii, an. 1564.
Am. 	Sermonum Augustinianorum libri per Ioannem de Amerbach excusi Basilee, an. 1494 et 1495.
Er. 	Libri a Desiderio Erasmo recensiti et apud Basileam rursum editi Frobenianis typis, an. 1529.
Ulim. 	uolumen Sermonum de Diuersis Ioannis Ulimmerii

Par. 	Parisiensis editio nonnullis sermonibus aucta an. 1571.
Lou. 	Editio Louaniensium Theologorum opera longe auctior et castigatior e prelo Plantiniano profecta, an. 1576.
Sirm. 	Codex Sermonum additorum a Iacobo Sirmondo, an. 1631.
uign. 	Supplementum a Hieronymo uignerio procuratum et altera uice castigatius paulo excusum, an. 1655.




S. AURELII AUGUSTINI HIPPONENSIS EPISCOPI SERMONES AD POPULUM OMNES CLASSIBUS QUATUOR NUNC PRIMUM COMPREHENSI. PRIMA CLASSE CONTINENTUR SERMONES DE SCRIPTURIS uETERIS ET NOuI TESTAMENTI. SECUNDA, SERMONES DE TEMPORE. TERTIA, SERMONES DE SANCTIS. QUARTA, SERMONES DE DIuERSIS. His in quinta Classe succedunt Sermones dubii, qui scilicet non certo habendi uidentur pro Augustinianis. In Appendice demum Sermones supposititii.





CLASSIS PRIMA. DE SCRIPTURIS. *



SERMO PRIMUS [* 1Kb]  . De eo quod scriptum est, Gen. I, 1, In principio fecit Deus celum et terram; et Ioan. I, 1, In principio erat uerbum: contra Manicheos  . Manicheorum in ueterem Legem calumnie.



CAPUT PRIMUM.

1. Qui meminit debiti sui, sententieque apostolice, qua dictum est, Nemini quidquam debeatis, nisi ut inuicem diligatis , se ipsum debet ad reddendum ipse compellere. Et reuera quantolibet fremitu debitoribus exactorum terror incumbat; multo uehementius exigit caritas, que aufert ab exactione pondus timoris, et uerecundie maius imponit. Memini me fuisse pollicitum Charitati uestre, aduersus Manicheorum stultas perniciosasque calumnias, quibus ueteri Testamento insidiantur, responsionem per nos non defuturam, quantum Dominus donare dignatur. Aduertite igitur, et uidete laqueos serpentinos, atque inde subtracta iugo Christi colla supponite. Audent quippe illi huiuscemodi dolos pretendere incautis, ut dicant aduersari sibi Scripturas Noui et ueteris Testamenti, ita ut una fide retineri utrumque non possit: et ipsa principia libri Geneseos et Euangelii Ioannem sibimet inimica persuadere molientes, quasi ex aduersa fronte committunt.



CAPUT II.

 2. Moyses enim dicit, inquiunt, In principio fecit Deus celum et terram, nec nominat Filium, per quem facta sunt omnia: cum Ioannes dicat, In principio erat uerbum, et uerbum erat apud Deum, et Deus erat uerbum. Hoc erat in principio apud Deum. Omnia per ipsum facta sunt, et sine ipso factum est nichil. Hoccine contrarium est, an potius sibimetipsi contrarii sunt, qui ea que non intelligunt, cecitate reprehendere, quam pietate querere maluerunt? Quid enim dicturi sunt, cum ipsum principium Filium Dei esse respondero, in quo Deum fecisse celum et terram, Genesis loquitur? An forte hoc probare non potero, cum de ipso Nouo Testamento, cui uelint nolint, fracta superbie ceruice subduntur, testes mihi presto esse cognoscam? Ait enim Dominus incredulis Iudeis: Si crederetis Moysi, crederetis et mihi: ille enim de me scripsit . Cur ergo non ipsum Dominum intelligam, in quo principio fecit Deus Pater celum et terram? Nam, In principio fecit Deus celum et terram, Moyses utique scripsit, quem de Domino scripsisse, ipsius Domini uoce firmatur. An forte non est etiam ipse principium? Neque hinc dubitare oportebit, loquente Euangelio, ubi Iudei cum a Domino quesissent quis esset, ipse respondit, Principium, quia [1 1Kb] et loquor uobis . Ecce in quo principio fecit Deus celum et terram. Celum ergo et terram fecit Deus  in Filio, per quem facta sunt omnia, et sine quo factum est nichil: ut etiam Euangelio concordante cum Genesi, secundum Testamenti utriusque consensum teneamus hereditatem, litigiosasque calumnias exheredatis hereticis relinquamus.



CAPUT III.

3. Nullo modo autem uestram prudentiam mouere debet, quod cum Ioannes euangelista non dixerit, Omnia in ipso facta sunt, sed, Omnia per ipsum facta sunt; non legamus in Genesi, Per principium fecit Deus celum et terram, sed, In principio fecit Deus celum et terram. Dicit enim Apostolus, Ut ostenderet nobis mysterium uoluntatis sue secundum bonam uoluntatem suam, quam proposuit in illo in dispositione plenitudinis temporum, instaurare omnia in Christo, que in celis sunt, et que in terris, in ipso . Quemadmodum itaque hic sic audis quod ait, in ipso, ut intelligas et, per ipsum; sic in eo quod dicit Ioannes, Omnia per ipsum, etiam in ipso intelligere cogeris. Et quemadmodum hic non mihi aufertur intellectus, quo intelligo in ipso facta esse omnia, cum per ipsum legam; sic in Genesi cum legam in ipso factum esse celum et terram, quis me intelligere prohibet et per ipsum? Nisi forte e duobus Testamentis Manichei transferunt litem, et eam inter beatissimos testes Noui Testamenti, hoc est, inter Paulum Ioannemque constituunt: quia ille ait, in ipso; ille, Et per ipsum. Sed nos, sicut Paulum et Ioannem contrarios sibi esse non credimus; ita de Moysi et Pauli concordia etiam ipsos cogimus confiteri.

4. Et quoniam [1 1Kb] sicut isti duo sibi, sic etiam Ioannes consentit ambobus; quia ita dixit, per ipsum, ut in ipso intelligi non prohibeat.



CAPUT Iu.

Omnia diuina scripta inter se pacata consistunt. Sed quemadmodum solet accidere, ut quando transeuntes nubes per obscura noctis intuemur, earum caligine sic acies nostra turbetur, ut in contrarium nobis sidera currere uideantur; sic isti heretici, quia in sui erroris nubilo pacem non inueniunt, uidetur eis potius diuina Scriptura rixari.



CAPUT u.

5. Fortassis dicant, non de uerbo Dei dictum esse, In principio fecit Deus celum et terram. Fac esse, non in principio, quod est unicus Filius Dei; sed in principio temporis dictum intelligatur quod scriptum est, In principio fecit Deus celum et terram: non quia iam erat tempus, antequam esset ulla creatura , sed ut cum celo et terra esse ceperit tempus. Si ergo quisque sic intelligat, cognoscens duntaxat creature Creatorisque distantiam, ne ceternum Deo qui fecit, dicat esse quod fecit; certe uel in illo uerbo elucebit numerus personarum, ubi dictum est, Faciamus hominem ad imaginem et similitudinem nostram; et, Fecit Deus hominem ad imaginem Dei . Quanquam etiamsi non appareret, et sub unitatis appellatione Trinitas intelligentibus  insinuaretur; non ideo contrarium principio Geneseos, Euangelii principium uideri debuit prudentibus: non enim uideri nisi imprudentibus potuit. Habemus enim talium in Scripturis locutionum innumera exempla. Ipse Dominus loquens ait: Ego autem dico uobis, non iurare omnino, neque per celum, quia sedes Dei est; neque per terram, quia scabellum est pedum eius . Numquid propterea quia ibi se non nominat, fortasse negaturi sunt quod sedeat Christus in celo? Item dicit Apostolus, O altitudo diuitiarum sapientie et scientie Dei! quam inscrutabilia sunt iudicia eius, et inuestigabiles uie ipsius! Quis enim cognouit sensum Domini? aut quis consiliarius illi fuit? aut quis prior dedit ei, et retribuetur ei? Quoniam ex ipso, et per ipsum, et in ipso sunt omnia: ipsi gloria in secula seculorum . Etiam hic Filii mentio nominatim non facta est. Unum dicit esse Apostolus Deum et Dominum, ex quo omnia, per quem omnia, in quo omnia. Cur ergo isti Moysen sibi elegerunt, quem Ioanni euangeliste opponerent, Paulum autem apostolum ei opponere noluerunt? Quia scilicet imperitis hominibus duo Testamenta persuadere uoluerunt esse contraria; ut uno teste utantur, alterum respuant. Hoc enim profitetur error ipsorum. Nam si esset alius, cuius item dementissimus furor ipsum Nouum Testamentum sibi contrarium apud imperitos conaretur ostendere; quid aliud ageret, nisi quemadmodum isti Moysen et Ioannem, ita ille Paulum et Ioannem, tanquam inimicos rixantesque proponeret? Sicut autem sincerissima et uerissima fides commendat Pauli Ioannisque concordiam; et in eo quod beatus Paulus ait, Ex ipso, et per ipsum, et in ipso sunt omnia, non solum Patrem, sed et Filium et Spiritum sanctum docet intelligi: sic Moysi et Ioannis pacem intuens, in eo quod Moyses dixit, In principio fecit Deus celum et terram, si principium accipit temporis, nichil aliud in eo quod dictum est, Deus, nisi Trinitatis unitatem agnoscit; aut principium in quo fecit Deus celum et terram, ipsum Filium incunctanter amplectitur. Multa sunt alia que secundum has regulas locutionis diuinarum Scripturarum commemorare possimus: sed ne oneremus memoriam Sanctitatis uestre, ista commemorasse suffecerit. Cetera uos ipsos querere, uel cum Scripture leguntur, aduertere, atque inter uos considerare concorditer et pertractare adhortamur. Conuersi, etc. [1 1Kb]



SERMO II [* 1Kb]  . De tentatione Abrahe a Deo  .



CAPUT PRIMUM.

1. Abrahe fides et pietas. Notissima pietas [2 1Kb] patris nostri Abrahe reddita nobis est in memoriam per recentem lectionem: et  est quidem ita mirabilis [1 1Kb] , ut nullum cor arbitrandum sit tam obliuiosum, ut inde aliquando elabi possit. uerumtamen nescio quomodo, quotiescumque legitur, quasi tunc fiat, ita afficit mentes audientium. Magna fides, magna pietas, non solum in Deum, sed etiam in ipsum unicum filium, cui nichil mali esse pater credidit [2 1Kb] , quidquid de illo iusserat qui creauit. Pater enim filii sui esse poterat Abraham, secundum operationem carnis; non autem creator et conditor, secundum operationem maiestatis. Et quidem [3 1Kb] , sicut dicit Apostolus, non secundum carnem natus est Isaac Abrahe, sed ex promissione : non quia eum carne non erat operatus, sed quia de summa desperatione susceperat; et nisi adesset promittens Deus, nichil tam senex de uisceribus anicule coniugis sperare audebat posteritatis. Sed credidit nasciturum, et non plangit moriturum. Eius dextera eligitur ad sacrificium, ut moreretur; cuius cor electum est [4 1Kb] ad fidem, ut nasceretur. Non trepidauit Abraham credere, quando promittebatur; non trepidauit offerre, quando exigebatur: nec fuit religio credentis contraria deuotioni obedientis. Hoc dico, non sibi dixit Abraham, Deus mihi locutus est: quando promisit filium, credidi quia mihi daturus esset Deus posteritatem; et qualem posteritatem? Ut diceret mihi, In Isaac uocabitur tibi semen : et ne forte sic uocaretur mihi semen in Isaac, ut ante me meus filius moreretur, In semine tuo, inquit, benedicentur omnes gentes . Ipse mihi ergo loquens promisit filium, et ipse exigit ut occidam? Non sibi fecit questionem quasi de contrariis et sibi aduersantibus uerbis Dei promittentis filium nasciturum, et postea dicentis, Occide mihi filium tuum: sed erat in corde eius fides semper inconcussa, et nullo modo deficiens. Cogitauit enim Abraham, Deum qui dedit ut ille de senibus nasceretur qui non erat, posse etiam de morte reparare  . Amplius enim est quod iam fecerat Deus, cum qui non erat [5 1Kb] post tantam desperationem uidebat sibi datum filium, et si humanam infirmitatem consulas, impossibile. Adiecit itaque animum ad fidem; non credidit aliquid impossibile esse Creatori. Qui, quemadmodum crediderat, suscepit filium, credidit postea iubenti Deo: iam in suscepto filio probauerat Deum. Credidit filium suscepturus, credidit occisurus. Ubique fidelis, nusquam crudelis. Omnino perduxit filium ad locum uictime: armauit etiam dexteram cultro. Attendis quis feriat, et quem feriat: attende quis iubeat. Pius ergo Abraham obtemperando: quid Deus iubendo? Ne forte infirmis, non dicam sacrilegis animis, ipse displiceat qui iubebat. Sed si placet qui obtemperabat, quomodo displiceat qui iubebat?  Quia si Abraham bene fecit obtemperando; multo melius, et longe melius, incomparabili modo, Deus iubendo.



CAPUT II.

2. Deus tentans Abraham Manicheis immerito displicet. Fortasse sacramentum queratur [1 1Kb] . Non enim frustra hoc Deus iuberet, aut carnaliter accipiendum est, quod lectum fortasse nonnullorum minus intelligentium corda commouit. Tentauit, inquit, Deus Abraham . Sic ergo ignarus est Deus rerum, sic nescius cordis humani, ut tentando hominem inueniat? Absit: sed ut ipse homo se inueniat. Primo itaque, fratres, propter illos qui aduersantur Legi ueteri, Scripture sancte; quia nonnulli non intelligentes citius uolunt exagitare quod non intelligunt, quam querere ut intelligant; et non fiunt humiles inquisitores, sed superbi calumniatores: propter hos ergo qui Euangelium uolunt accipere, et Legem ueterem respuere; putantes in uia Dei posse se esse, et recte uno pede ambulare; quoniam non sunt Scribe eruditi in regno Dei, qui proferunt de thesauro suo noua et uetera : propter hos ergo tales, ne qui forte hic lateant, aut etsi hic non sunt, habeant qui adsunt, quid talibus respondeant, breuiter soluenda est ista questio. Dicimus talibus, Euangelium accipitis, Legem non accipitis: nos autem dicimus, eumdem esse Euangelii misericordissimum largitorem, qui exstitit etiam Legis terribilis lator. Lege enim terruit, Euangelio conuersos sanauit, quos ut conuerterentur [2 1Kb] Lege terruerat. Imperator dedit legem, et multa commissa sunt contra legem; lex quam dedit imperator, non nouerat nisi punire peccantes: restabat ergo, ut ad soluenda delicta eorum, ipse cum indulgentia ueniret, qui legem premiserat. Sed quid dicit peruersum cor, quia dicit accipere se Euangelium [3 1Kb] , Legem uero respuere? Quare respuit? Quia scriptum est, inquit, Tentauit Deus Abraham. Ego Deum colam qui tentat? Christum cole, quem habes in Euangelio. Ipse te reuocat ad intelligendam Legem. Sed quia non transierunt ad Christum, in suo phantasmate remanserunt. Non enim colunt Christum, qualis predicatur in Euangelio; sed qualem ipsi sibi finxerunt. Propterea super uelamen stultitie sue naturalis, addunt alterum uelamen peruerse opinionis. Et quando per duplex uelamen poterit uideri quod lucet in Euangelio?



CAPUT III.

Displicet tibi tentans Deus, displiceat tibi tentans Christus. Sed cum placuerit tibi tentans Christus, placeat tibi tentans Deus. Et Christus enim Filius Dei Deus, et cum Patre Christus unus Deus. Ubi igitur legimus tentantem Christum? Euangelium loquitur: ait enim Philippo, Unde ememus panes, ut manducent hi [4 1Kb] ? Et sequitur Euangelista: Hoc autem dicebat, tentans eum: ipse enim sciebat quid esset facturus . Refer nunc animum ad Deum tentantem Abraham. Hoc enim dicebat et Deus, tentans  Abraham: ipse enim sciebat quid esset facturus. Agnoscitur tentator Christus, agnoscitur tentator Deus: corrigatur tentator hereticus. Non enim sic tentat hereticus, quomodo tentat Deus. Deus enim tentat [1 1Kb] , ut aperiat homini: hereticus tentat, ut Deum sibi claudat.

3. Tentare Dei, quo spectat. Ergo nouerit Charitas uestra, tentatione Deum non id agere, ut ipse aliquid cognoscat quod ante nesciebat; sed ut ipso tentante, id est interrogante, quod est in homine occultum prodatur. Non enim sibi homo ita notus est, ut Creatori; nec sic eger sibi notus est, ut medico. Aegrotat homo; ipse patitur, medicus non patitur; et ab illo qui non patitur, exspectat audire qui patitur. Ideo in Psalmo clamat homo: Ab occultis meis munda me, Domine . Quia sunt in homine occulta ipsi homini in quo sunt; et non procedunt, neque aperiuntur, neque inueniuntur, nisi in tentationibus. Si Deus cessat tentare, magister cessat docere. Sed Deus tentat, ut doceat; diabolus tentat, ut decipiat. Cui tamen nisi ille qui tentatur dederit locum, inanis tentatio et irridenda repellitur [2 1Kb] . Ideo Apostolus: Neque detis, ait, locum diabolo . Dant autem locum homines diabolo ex concupiscentiis suis. Non enim uident homines diabolum, cum quo pugnant: sed facile habent remedium. Se ipsos interius uincant, et de illo foris triumphant. Quare hoc dicimus? Quia nescit se homo, nisi in tentatione discat se. Cum autem didicerit se, non se negligat. Si enim se negligebat latentem, non se negligat notum.

4. Quid ergo dicimus, fratres? Et sisciebat se Abraham, nos non noueramus Abraham. Aut sibi, aut certe nobis prodendus erat: sibi, ut sciret unde gratias ageret; nobis, ut sciremus uel quid a Domino deprecaremur, uel quid in homine imitaremur.



CAPUT Iu.

Quid ergo nos docet Abraham? Ut breuiter dicam, ut Deo non preponamus quod dat Deus. Interim ad litteram rerum gestarum, antequam tractetur latebra sacramenti, id est quid lateat in hoc mysterio, quo iussus est Abraham occidere unicum filium. Ergo nec illud quod tibi pro magno prestat Deus, preponas illi qui prestitit; et cum tibi uoluerit subtrahere, non tibi uilescat: quia [3 1Kb] gratis amandus est Deus. Quod enim dulcius a Deo premium, quam ipse Deus?

5. Deus discere dicitur, cum facit ut discamus Ergo impleta Abraham deuotionis obedientia, audit a Deo, Nunc cognoui quoniam tu times Deum . Quod ita intelligitur, quod Abraham fecerit Deus ut sibi innotesceret. Sicut quando loquitur propheta  quando propheta loquitur, quid dicimus? Dixit Deus, plane dicimus [4 1Kb] . Dicimus etiam, Dixit propheta.  Et utrumque recte dicimus, et utrumque in auctoritate inuenimus. Et Apostoli sic intellexerunt Prophetas, ut dicerent, Dixit Deus. Et alio loco, Dixit Isaias. Utrumque uerum est, quia utrumque inuenimus in Scripturis. Soluat mihi christianus questionem, quam modo proposui; et soluet sibi, quam paulo ante proposui. Quomodo? Quia quod homo dicit de dono Dei, Deus dicit: secundum illud, Non enim uos estis qui loquimini , et cetera; et iterum, Ecce ego Paulus loquor uobis ; et iterum, Christus qui in me loquitur .



CAPUT u.

Ergo istam regulam, fratres, transferte ad illud quod aliquando tortuosum uidebatur, et rectum erit.

6. Expectatio ad Deum. Illum ergo omnes intueamur, ut esurientes animas nostras ille pascat, qui esuriuit propter nos; qui pauper factus est, cum diues esset, ut ipsius paupertate nos ditaremur . Opportune ad eum paulo ante cantauimus: Omnia a te [1 1Kb] exspectant, ut des illis escam in tempore opportuno . Si omnia, omnes: si omnes, et nos. Non ergo si quid boni in sermone daturi sumus, nos dabimus, sed ille a quo omnes accipimus; quia omnes ad eum exspectamus. Tempus est, det: sed faciamus quod dixit, ut det; id est, exspectemus ad eum, ipsum corde intueamur: quia sicut oculi corporis et aures ad nos, ita oculi cordis et aures ad illum. Patente aure [2 1Kb] cordis audite magnum sacramentum. Omnia quidem sacramenta diuinarum Scripturarum utique magna atque diuina sunt: sunt tamen insigniora, magisque precipua, que maxime intentos nos desiderant, et que pre ceteris edificant lapsos, satiant esurientes: qui non ita satiantur, ut fastidiant; sed ut sit satietas sine fastidio [3 1Kb] , pellens inopiam, non assumens contemptum. Quem non moueat iussus immolari unicus filius ei, a quo promissus est? Et maxime res ita gesta, ut audiuimus, intentos animos facit ad querendum exponi sacramentum.



CAPUT uI.

7. Scripturarum figure rebus uere gestis inherent. Ante omnia tamen, fratres, hoc in nomine Domini et admonemus, quantum possumus, et precipimus, ut quando auditis exponi sacramentum Scripture narrantis que gesta sunt, prius illud quod lectum est credatis sic gestum, quomodo lectum est; ne subtracto fundamento rei geste, quasi in ere queratis edificare. Abraham pater noster homo erat illis temporibus fidelis, credens Deo, iustificatus ex fide, sicut Scriptura dicit, et uetus et noua . Suscepit filium de Sara uxore, iam in senectute utrisque constitutis, ex magna desperatione, sed secundum hominem. Quid autem de Deo non sperandum, cui difficile nichil est: qui sic facit magna, quomodo parua; sic suscitat mortuos, quomodo creat uiuos? Si pictor eadem arte facit  murem, qua elephantem ; quanto magis Deus qui dixit, et facta sunt; mandauit, et creata sunt ? Quid difficile facit, qui uerbo facit? Qua facilitate creauit Angelos ultra celos, ea facilitate luminaria in celis, ea facilitate pisces in mari, ea facilitate arbores et animalia in terra: ea facilitate magna, qua parua. Cui ergo cuncta facillimum fuit facere de nichilo, mirandum est quia dedit senibus filium? Tales ergo illos uiros uel illos homines habebat Deus, et illo tempore tales fecerat precones Filio uenturo, ut non solum in his que dicebant, sed etiam in his que faciebant, uel in his que illis accidebant, Christus queratur, Christus inueniatur [2 1Kb] . Quidquid Scriptura dicit de Abraham, et factum est, et prophetia est: sicut Apostolus quodam loco dicit, Scriptum est enim quod Abraham duos filios habuit; unum de ancilla, et alterum de libera: que sunt in allegoria. Hec ergo sunt duo Testamenta .



CAPUT uII.

8. Isaaci historia et uera est et figuratiua. Iam ergo non imprudenter [3 1Kb] dicimus quia Isaac et natus est Abrahe, et aliquid significauit. Sicut et immolare filium iussus obtemperat Deo, perducit ad locum, peruenit triduo, dimittit duos seruos suos cum iumento, pergit ipse quo Deus preceperat; leuat lignum in altare, leuat filium super lignum. Antequam ueniat filius ad locum sacrificii, portat lignum quo leuandus est. Deinde cum iam pene feriretur, sonat uox, ut parcatur: et non tamen sine sacrificio et sine sanguine fuso receditur. Apparet aries in uepre inherens cornibus, immolatur, peragitur sacrificium. Peracto sacrificio dicitur ad Abraham: Facio semen tuum, sicut stellas celi et arenam maris; et obtinebit semen tuum ciuitates aduersariorum; et benedicentur in semine tuo omnes gentes terre, eo quod exaudisti uocem meam . uide ergo quando factum est, et quando fit commemoratio facti ipsius. Quando dicit ille Aries, Foderunt manus meas et pedes meos, et cetera. Quando peractum est illud in Psalmo sacrificium, tunc in ipso Psalmo dictum est, Commemorabuntur et conuertentur ad Dominum uniuersi fines terre; et adorabunt in conspectu eius uniuerse patrie gentium: quoniam ipsius est regnum, et ipse dominabitur gentium . Si commemorabuntur, dictum est, presignatum est aliquando [4 1Kb] , quod fieri iam uidemus.



CAPUT uIII.

9. Iustificatio ex fide sine operibus. uideamus ergo quomodo impletum sit, et unde impletum, quo precedente sacrificio impletum, quod dictum est Abrahe, In semine tuo benedicentur omnes gentes. Felices gentes, que illud non audierunt, et nunc legentes crediderunt, quod credidit ille qui audiuit. Credidit enim Abraham Deo, et reputatum est illi ad iustitiam, et amicus Dei appellatus est . Quod credidit Deo, intus in  corde, in sola fide est: quod autem immolandum duxit filium, quod intrepidus dexteram armauit, quod iam feriret, nisi uoce teneretur, magna fides est utique, et magnum opus: et ipsum opus laudauit Deus, cum diceret, Quoniam exaudisti uocem meam. Quare ergo apostolus Paulus ait, Arbitramur iustificari hominem per fidem sine operibus Legis ; et alio loco dicit, Et fides que per dilectionem operatur [1 1Kb] ? Quomodo fides per dilectionem operatur; et quomodo iustificatur homo per fidem sine operibus Legis? Quomodo? intendite, fratres. Credidit aliquis, percepit fidei sacramenta in lecto, et mortuus est: defuit illi operandi tempus. Quid dicimus? quia non est iustificatus? Plane dicimus iustificatum, credentem in eum qui iustificat impium . Ergo iste iustificatus est, et operatus non est; et impletur sententia Apostoli dicentis, Arbitramur iustificari hominem per fidem sine operibus Legis. Latro qui cum Domino crucifixus est, corde credidit ad iustitiam, ore confessus est ad salutem . Nam fides que per dilectionem operatur, etsi non sit in quo exterius operetur, in corde tamen illa feruens seruatur. Nam erant quidam in Lege, qui de operibus Legis gloriabantur, que fortasse non dilectione, sed timore faciebant; et uolebant se iustos uideri, et preponi Gentibus, que opus Legis non fecerant. Apostolus autem predicans fidem gentibus, cum eos qui accedebant ad Dominum, uideret iustificatos ex fide, ut iam qui crediderant bene operarentur, non quia bene operati sunt credere mererentur, exclamauit securus, et ait, Quia iustificari homo potest ex fide sine operibus Legis: ut illi magis non fuerint iusti, qui quod faciebant, timore faciebant; cum fides per dilectionem operetur in corde, etiam si foras non exit in opere.



SERMO III [* 1Kb] De Agar et Ismele [2 1Kb]



FRAGMENTUM  . Quomodo ad Agar et Ismel pertineant heretici et schismatici.

Testamentum uetus ad Iudeos proprie pertinet. Etenim carnalia beneficia promittebantur, quia spiritualia non capiebantur. Regnum illud terrenum, et uita terrena funditus deiecta, subiectioni inimicorum tradita. Totum carnaliter sperabant de Domino, et propter hec seruiebant. Interrogentur Christiani, si modo nulli sunt tales. Tales ad uetus Testamentum pertinent. Non enim nomen interrogo, sed uitam. De his talibus sunt heresis et schisma. Fugit a facie Sare illa, et affligebat eam Sara. Quid mirandum? Affligebat eam corporaliter. Si quid afflictionis passa est pars Donati [3 1Kb] , propter superbiam suam Agar passa est  ancilla a Sara. Audiat Agar uocem Angeli: Redi ad dominam tuam . Sed sicut tunc qui secundum carnem natus est, persequebatur eum qui secundum spiritum; ita et nunc. Non inuenimus corporaliter persecutum Isaac ab Ismele: sed tantum quia dixerit Apostolus persecutionem. Nota ibi ubi dixit: Sed sicut tunc ille qui secundum carnem natus est, persequebatur eum qui secundum spiritum; ita et nunc. Sed quid ait Scriptura? Eiice ancillam et filium eius: non enim heres erit filius ancille cum filio libere . Ergo ubi illud dicit Scriptura, ibi queramus. Quid ait in Genesi? Et factum est, cum luderet Ismel et Isaac, uidit eos ludentes. Quis persecutus est? quem persecutus est? Ludentes eos uidit Sara, et ait: Eiice ancillam et filium eius. Quare? Quia uidit eos ludentes. Sed lusum illum Paulus persecutionem uocat: quia lusio illa illusio erat. Si illusio, seductio et deceptio est. Omnis lusus puerorum simulacrum est negotii maioris: et quando maior ludit cum minore, quasi ut seducatur, sciens se habere negotia alia que intendit, et simulat quedam puero, id est infirmo, ludens cum illo. Maior erat Ismel, et roboratus in malitia: sed ludens cum puero Isaac, seducebat Isaac, et quasdam fraudes ludendi cum infirmo faciebat. Animaduertit mater lusum illum esse persecutionem. Sic intelligens Sara mater lusum illum dixit: Eiice ancillam et filium eius: non enim heres erit filius ancille cum filio meo Isaac . Et Ecclesia dicit: Eiice hereses et filios earum [1 1Kb] : non enim heredes erunt heretici cum Catholicis. Sed quare non erunt heredes? Nonne de semine Abrahe nati? Et quomodo Baptismum Ecclesie habent? Baptismum habent: heredem faceret semen Abrahe, nisi ab hereditate superbia excluderet. Eodem uerbo nasceris, eodem Sacramento; sed ad eamdem hereditatem uite eterne non peruenis, nisi ad Ecclesiam catholicam reuersus fueris. Ex semine Abrahe nasceris; sed filius ancille foris propter superbiam.



SERMO Iu [* 1Kb]  . De Iacob et Esau  . In festo uincentii martyris habitus.



CAPUT PRIMUM.

1. Spiritualiter sapere datur a Spiritu sancto. Hesterne lectionis debitores nos esse meminimus: sed sicut nos debemus sermonem, ita et uos debetis audientiam. Et lectio quidem illa carnaliter sonat: qui autem Spiritum Dei accepit, spiritualiter sapit. Dixit enim Apostolus, Sapere secundum carnem, mors est . Et ad hoc promisit Dominus Paracletum Spiritum ueritatis. Ergo sicut promisit, et misit, ut unusquisque iam qui eum Spiritum recepit, non sit temporalibus uoluptatibus seruus, sed dominus corporis factus et seruus Creatoris, dirigat  se in uiam preceptorum Dei [1 1Kb] : nec uestigia eius nutent, nec oculi eius palpitent; sed intentione fidei proficiat, ut ueniat ad id quod nec oculus uidit, nec auris audiuit, nec in cor hominis ascendit : quod creditur antequam uideatur, ut cum uenerit, qui credidit non confundatur.



CAPUT II.

Intendat ergo ambulans in spe, sperans quod nondum tenet, credens quod nondum uidet, amans cui nondum heret. Exercitatio autem anime in fide, in spe et caritate, facit eum idoneum capere quod uenturum est.

2. Petrus carnaliter sapiens infirmus. Ipsius et omnium martyrum fortitudo ex Spiritu sancto. Cum ergo carnaliter adhuc saperet Petrus, turbatus ad interrogationem ancille, negauit Dominum ter. Predixerat enim medicus egroto quid in illo futurum erat: qui eger casus egritudinis sue non nouerat, et plus de se egrotus presumpserat; sed uerus medicus uidebat. Dixerat enim se cum Domino et pro Domino moriturum . Nondum autem poterat, quia infirmus erat. At ubi uenit postea Spiritus sanctus missus de celo, et confirmauit eos in quos uenit; impletus ille fiducia spirituali, cepit iam uere paratus esse mori pro eo quem ante negauerat. Hac fiducia repleti omnes martyres, tenentes rectam fidem, non morientes nec patientes pro falsa fide, pro uano phantasmate, pro spe inani, pro re incerta; sed pro ueritatis pollicitatione, certum habentes eum qui promisit, potentem esse qui exhibeat; omnia presentia contempserunt, in futura exarserunt, que cum fuerint illis presentia, non erunt preterita.



CAPUT III.

3. Esau carnales, Iacob spirituales figurat. Spiritualis uitam Angelorum exspectat. Recordamini ergo, qui interfuistis hesterno die, duos filios Isaac, Esau et Iacob, quomodo maiori preponitur minor : ut ad Iacob pertineatis, Esau non ametis. Erit autem Esau, qui uult carnaliter uiuere, uel carnalia in futuro seculo sperare. Siue ergo carnaliter uiuens, et talibus gaudens in hoc tempore, et talia de Deo sperans, qualia habent et mali, et totam felicitatem suam in ipsa ponens de qua gaudent et iniqui; aut certe contemnens istam presentem, et talem sperans in futuro; carnalis est, carnalem habens fidem, carnalem spem, carnalem caritatem. Fides autem spiritualis est, credere quod protector sit temporaliter Dominus tuus, ut uenias ad illud quod temporale non erit; et sperare te habiturum uitam Angelorum, non in corruptionibus carnis, non in uoluptatibus et illecebris, non in fornicationibus et ebrietatibus et gaudio epularum carnalium, non in superbia possessionum dominationis terrene; sed tantummodo quomodo Angeli uiuunt.



CAPUT Iu.

4. uita Angelorum beata ex uisione Dei. uiuunt autem Angeli in gaudio, non creature, sed Creatoris. Gaudium enim creature est quidquid  uidetur: gaudium Creatoris est quod non uidetur oculis corporis, sed purgata acie mentis. Beati mundo corde. Ad quam uisionem beati sunt? Quoniam ipsi Deum uidebunt . Non enim putetis, fratres, quia gaudent Angeli ex eo quia uident terram, aut celum, uel quecumque in his sunt [1 1Kb] . Non ex eo gaudent, quia uident celum et terram; sed quia uident eum qui fecit celum et terram.

5. Deus non est quid corporeum, nec quale formari nostra cogitatione possit. Ille autem qui fecit celum et terram, nec celum est, nec terra; nec quid terrenum potest cogitari, nec quid celeste, nec quid corporeum uel spirituale poteris cogitare: non hoc est Deus. Non tibi facias hominem aliquem grandem et pulchrum: non circumscribitur humana forma Deus; non continetur loco, non tenetur spatio. Non tibi facias quasi aureum Deum: non hoc est Deus. Nam aurum, unde tibi uis facere Deum, Deus ipse fecit; et hoc infirmum  , quia in terra. Non tibi proponas, quia aliquid tale est Deus, quale uides in celo, uel lunam, uel solem, uel sidera uel quidquid fulget et splendet in celo: non hoc est Deus. Sed nec iterum ideo tibi non uideatur Deus quod sol, quia sol tanquam rota quedam est, non immensum lucis spatium; et dicas tibi, Ergo Deus infinite lucis est et immense: ut quasi tendas ipsum solem, et facias illum non habere finem, nec hac nec illac, nec sursum nec deorsum; et tamen lucem tibi immensam proponas Deum: nec hoc est Deus. Deus quidem habitat lucem inaccessibilem : sed talis lux non est rota, nec potest esse nota oculis carnis.



CAPUT u.

6. Quid cogitandum cum dicitur Deus. Manicheorum errorem perstringit. Sed si uidere potes quid est ueritas, quid est sapientia, quid iustitia, quomodo dictum est, Accedite ad eum, et illuminamini : quomodo est illud lumen uerum, de quo dicit Ioannes, Erat lumen uerum, quod illuminat omnem hominem uenientem in hunc mundum; quomodo Ioannes ipse Baptista non erat lumen uerum. Dicit enim Ioannes euangelista, Non erat ille lumen, sed ut testimonium perhiberet de lumine . Non solum autem Ioannes Baptista uerum lumen non erat, sed nec Paulus uerum lumen erat, nec Petrus uerum lumen erat, nec aliqui apostoli uerum lumen erant. Etenim uerum lumen est, quod illuminat omnem hominem uenientem in hunc mundum. Illi uero lumina erant, quia illuminabantur. Nam et oculi carnis nostre dicuntur lumina; et unusquisque iurat, Per lumina mea. Lumina ista quid sunt? Si desit sol, si desit luna aut lucerna, certe in tenebris remanent. Ubi sunt lumina, uideant ante se, prebeant ducatum pedibus, si lumina sunt: et tamen lumina sunt. Quare lumina sunt? Quia possunt lumen recipere. Etenim cum fuerit lumen illatum, lumen ipsum non sentit frons tua, nec auris tua, nec olfactus tuus, nec manus tua, nec pes tuus: sola membra in te qui uocantur oculi, sola sentiunt lumen  illatum. Absente lumine tenebrantur: sed illato lumine sola illuminantur, id est, quia sola sentiunt lumen. Illuminantur quidem et cetera membra tua; sed ut uideri possint, non ut uidere possint. Nam lux que oritur, uel que infertur, omnia membra perfundit; oculos, ut uideant; cetera, ut uideantur. Sic omnes sancti illuminati sunt, ut uiderent, et ut quod uidebant, predicarent. Ideo illis dictum est, uos estis lumen mundi . Sed lumen, non uerum lumen. Quare? Quia erat lumen uerum, quod illuminat omnem hominem. Omnem hominem dixit: si de isto sole diceret, non diceret, Omnem hominem; quia iste sol non a solis hominibus uidetur. uident illum et pecora, et minutissima animalia, et musce uident istum solem: illud autem lumen quod Deus est, nemo uidet, nisi de quibus dictum est, Beati mundo corde, quoniam ipsi Deum uidebunt.



CAPUT uI.

7. Lumen quod Deus est, quale cogitandum. Conamini cogitare, fratres, lumen ueritatis, lucem sapientie, quomodo ubique presens est omnibus: conamini cogitare lumen iustitie; presens est enim omni cogitanti. Quid enim est quod cogitat? Qui uult iniuste uiuere, peccat. Deserit iustitiam: diminuta est? Conuersus est ad iustitiam: quid? aucta est? Deserit eam, integram illam relinquit: conuertitur ad eam, integram illam inuenit. Quid est ergo lumen iustitie? De oriente hoc surgit, et in occidentem uadit? An est alius locus unde oritur, aut quo uenit? Nonne ubique presto est? Homo certe qui est in occidente, si uult iuste uiuere, id est, secundum iustitiam, numquid deest illi quam intueatur et uideat  secundum ipsam iustitiam? Iterum in oriente positus si uelit iuste uiuere, id est, secundum eamdem iustitiam, numquid deest illi? Ibi enim est iustitia: presto est iuste uiuenti. Secundum eius regulam uident [1 1Kb] quemadmodum iuste uiuant et illi: sicut iusti bene uiuendo eam uident, ita et iniusti male uiuendo non eam uident. Nam et ille iuste uiuit, cum eam uidet; et ille ipsam uidet, ut secundum eam actus suos dirigat: quia nisi secundum iustitie regulam direxerit actus suos, in errorem iniquitatis impingitur. Quia ergo et huic presto esse potuit ibi consistenti, nullo loco est, et ubique est: sic iustitia, sic sapientia, sic ueritas, sic castitas. Conamini ergo uidere talem lucem: sed non potestis, palpitat mentis acies; purgetur, ut uideat.



CAPUT uII.

Ut autem purgetur et uideat, credat, ut purgari mereatur. Quod ergo uidere non potestis, differte, ut curemini, et uidere possitis.

8. Felicitas in futuro seculo qualis speranda. Duo Testamenta. Non tamen tale aliquid in futuro seculo cogitetis, quale nunc uidetis: quia si tale aliquid cogitaueritis, et tale aliquid dilexeritis; cum ipso mundo uultis ire extra mundum, tollere uobiscum uultis mundum. Non erunt ibi ista. Lux ibi erit quedam, unde hoc rorat nescio quid, quod modo intelligimus, et gaudemus. Sed si habemus benedictionem a rore celi, habemus  abundantiam a fertilitate terre: sic est enim benedictus Iacob : ad eum pertineamus, et non carnaliter uiuamus. Quia unusquisque incipit carnaliter uiuere, ideo maior dictus est Esau . Duo Testamenta dicuntur in Lege, unum uetus, et alterum Nouum. uetus promissiones habebat temporales, sed significationes spirituales. Intendat Charitas uestra. Si promissa est Iudeis terra repromissionis, significat aliquid spiritualiter terra repromissionis: si promissa est Iudeis ciuitas pacis Ierusalem, significat aliquid nomen ciuitatis Ierusalem: si data est Iudeis circumcisio carnis, significat aliquam spiritualem circumcisionem: si iussi sunt Iudei unum diem sabbatum obseruare de septem diebus, significat spiritualem quietem, que non habet uesperam. Nam et in ipsis septem diebus, in Genesi in omnibus diebus dictum est, Facta est uespera : in septimo die non dicitur, Facta est uespera. Septimo die qui uesperam non habet, significatur nobis requies sempiterna, ubi nullus est occasus. Si data sunt sacrificia Iudeis carnalia, per uictimas animalium omnia significant sacrificia spiritualia.



CAPUT uIII.

Ergo qui sic intellexerunt, quasi presens illis aliquid daretur pro magno, et futurum nichil quesierunt, nec spiritualiter ea que carnaliter agebantur, intel ligere ualuerunt, ad maiorem filium pertinent, ad uetus Testamentum pertinent.

9. Testamenti ueteris et Noui discrimen et consonantia. uetus enim Testamentum est promissio figurata: Nouum Testamentum est promissio spiritualiter intellecta. Cum enim Ierusalem que fuit in terra, pertineat ad uetus Testamentum, imaginem habet ad Ierusalem que est in celo, et pertinet ad Nouum Testamentum. Circumcisio carnalis pertinet ad uetus Testamentum: Circumcisio cordis pertinet ad Nouum Testamentum [1 1Kb] . Liberatur secundum uetus Testamentum populus de Aegypto: liberatur secundum Nouum Testamentum populus a diabolo. Persecutores Aegyptii et Pharao persequuntur exeuntes de Aegypto Iudeos: persequuntur populum christianum peccata ipsorum et diabolus princeps peccatorum. Sed sicut Iudeos usque ad mare persequuntur Aegyptii; sic Christianos usque ad Baptismum persequuntur peccata.



CAPUT IX.

Eremus est christiano hic mundus. Intendite, fratres, et uidete: liberantur per mare Iudei, obruuntur in mari Aegyptii: liberantur Christiani in remissione peccatorum, delentur peccata per Baptismum. Exeunt post mare Rubrum, et ambulant per eremum: sic et Christiani post Baptismum nondum sunt in terra repromissionis, sed sunt in spe. Seculum autem hoc eremus est; et uere christiano est eremus post Baptismum, si intelligat quod accepit. Si non solum signa corporalia in illo fiant, sed si etiam in corde spiritualis effectus, intelligit  sibi eremum esse istum mundum, intelligit in peregrinatione se uiuere, patriam desiderare  . Quamdiu autem desiderat, in spe est. Spe enim salui facti sumus. Spes autem que uidetur, non est spes: quod enim uidet quis, quid sperat? Si autem quod non uidemus, speramus, per patientiam exspectamus . Ista patientia in eremo facit aliquid sperare: si iam se putat in patria, non peruenit ad patriam: si iam se putat in patria, remanet in uia: ut autem non remaneat in uia, speret patriam, desideret patriam, ne deuiet. Nam occurrunt tentationes: ita post Baptismum occurrunt. Sicut enim non soli erant hostes Iudeorum Aegyptii, qui illos ab Aegypto persequebantur , sed exstiterunt in eremo, qui uellent impedire uiam; et pugnatum est cum illis, et uicti sunt: sic post Baptismum cum ceperit ambulare christianus uiam cordis sui in spe promissorum Dei, non deuiet. Nam occurrunt tentationes aliud aliquid suggerentes, delicias huius mundi, aliam quamdam uitam, ut unumquemque de uia detorqueant, et a proposito abducant. Si autem isto desiderio [1 1Kb] istas suggestiones euiceris, uincuntur hostes in uia, et perducitur populus ad patriam.



CAPUT X.

10. Figure nostre ea que Isrelitico populo contigerunt. Audi Apostolum, quia ista figure nostre fuerunt. Nolo enim, inquit, uos ignorare, fratres, quia omnes patres nostri sub nube fuerunt. Si sub nube fuerunt, sub caligine fuerunt. Quid est, sub caligine fuerunt? Non eis intelligentibus spiritualiter, que cum eis corporaliter agebantur. Et omnes per mare transierunt, et omnes in Moyse baptizati sunt, et omnes eumdem cibum spiritualem manducauerunt. Datum est enim illis manna in deserto , sicut nobis datur dulcedo Scripturarum, ut duremus in ista eremo uite humane. Et norunt quale manna accipiunt Christiani, quibus dixit ipse Psalmus, Gustate et uidete, quam suauis est Dominus . Et omnes, inquit, eumdem cibum spiritualem manducauerunt. Quid est, eumdem? Idem significantem. Et omnes eumdem potum spiritualem biberunt. Et attende quomodo unam rem exposuit, et cetera tacuit: Bibebant enim de spirituali sequente petra; petra autem erat Christus. Hec autem figure nostre fuerunt . Illis sunt exhibite, sed figure nostre fuerunt: quia illis corporaliter exhibebantur, nobis spiritualiter significabantur. Ergo illi qui corporaliter ea tenuerunt, ad uetus Testamentum pertinuerunt.



CAPUT XI.

11. Isaac et Rebecca in benedictione Iacob, quid figurabant. Ad Ecclesiam pertinent omnes sancti. Iam uidete quia senuerat Isaac. Cuius personam gessit Isaac, quando uoluit benedicere filium suum maiorem ? Iam senuerat: ubi senectus, uetustas; per senectutem intelligo uetustatem; et per uetustatem intelligo uetus Testamentum. Hoc ergo uetus Testamentum quia illi non intelligebant, qui  sub nube fuerunt, ideo dicuntur caligasse oculi Isaac. Caligo oculorum corporis Isaac, caliginem significat mentium Iudeorum: senectus Isaac, uetustatem significat ueteris Testamenti. Quid ergo, fratres? uult tamen benedicere et maiorem filium Esau. Minorem amabat mater, et maiorem pater, tanquam primogenitum: nam equalis in ambos iustitia, sed erat caritas maior erga primogenitum. uult ille benedicere maiorem, quia uetus Testamentum primo populo promittebat [1 1Kb] . Promissiones non loquitur nisi ad Iudeos: ipsis uidetur promittere, ipsis uidetur omnia polliceri. uocantur ab Aegypto, liberantur ab hostibus, per mare ducuntur, pascuntur manna, accipiunt Testamentum, accipiunt Legem, accipiunt promissiones, accipiunt ipsam terram repromissionis. Non mirum quia ille benedicere uoluit primum filium: sed sub figura maioris benedicitur minor. Mater enim typum gestat Ecclesie. Ecclesiam autem accipite, fratres, non in his solis qui post Domini aduentum et natiuitatem esse ceperunt sancti; sed omnes quotquot fuerunt sancti, ad ipsam Ecclesiam pertinent. Non enim non ad nos pertinet pater Abraham, quia ille fuit antequam Christus nasceretur de uirgine, et nos tanto post, id est, post passionem Christi facti sumus christiani: cum dicat Apostolus quia filii sumus Abrahe, imitando fidem Abrahe . Ergo nos imitando illum ad Ecclesiam admittimur, et ipsum ab Ecclesia exclusuri sumus? Hec Ecclesia significatur in Rebecca uxore Isaac: hec Ecclesia erat in sanctis etiam Prophetis, qui intelligebant uetus Testamentum, quia promissiones ille carnales spirituale nescio quid significabant. Si spirituale, spirituales ergo ad minorem filium: quia prior est carnalis, et postea spiritualis.



CAPUT XII.

12. Carnales de Ecclesia in sorte sunt Esau. Iam hesterno die premisimus Sanctitati uestre, ideo maiorem filium dici Esau, quia nemo fit spiritualis, nisi ex carnali: sed si perseueret in prudentia carnis, semper erit Esau: si autem fiat spiritualis, est filius minor; sed ipse minor erit maior: ille enim tempore precedit, iste uirtute. Namque cum coxisset lentem Iacob, desiderauit Esau accipere, antequam ueniret ad istam benedictionem: et ille ait illi, Da mihi primogenita tua, et dabo tibi lentem quam coxi . uendidit primogenita sua minori: abstulit ille uoluptatem temporalem, abstulit ille dignitatem sempiternam. Ergo qui temporalibus uoluptatibus seruiunt in Ecclesia, lentem manducant. Quam quidem coxit Iacob, sed non manducauit Iacob: idola enim magis in Aegypto uiguerant. Lens cibus est Aegypti. Per lentem omnes errores Gentium significantur. Quia ergo Ecclesia eminentior et manifestior in filio minore de Gentibus uentura significabatur, lentem coxisse dicitur Iacob, et manducasse Esau. Etenim dimiserunt idola Gentes, que colebant; Iudei autem seruiebant idolis, nam conuersi corde in Aegyptum, ducebantur per eremum; et cum  interfecti essent in mari hostes eorum, et fluctibus obruti essent inimici eorum, desiderauerunt idolum facere, quia non uiderunt Moysen , et non intellexerunt secum presentem Deum; sed in presentia hominis habentes spem, non uiderunt oculis hominem [1 1Kb] , et putare ceperunt quia non ibi esset Deus, cum ipse solus per Moysen tanta patraret [2 1Kb] . Quesierunt hominem oculis carnis, quia non habebant oculos cordis, unde Deum in Moyse uiderent. Perdiderunt ergo primatum suum, quia conuersi corde in Aegyptum manducauerunt lentem.



CAPUT XIII.

Accipite. Populus Christianus est; sed in ipso populo Christiano illi primatum tenent, qui pertinent ad Iacob: qui uero carnaliter uiuunt, carnaliter credunt, carnaliter sperant, carnaliter diligunt, adhuc ad uetus Testamentum pertinent, nondum ad Nouum; adhuc in sorte sunt Esau, nondum in benedictione Iacob.

13. Benedictio minoris sub specie maioris. Intendat Sanctitas uestra. Benedicere ergo uolebat maiorem filium Isaac senex caliginosis oculis, quia uetus Testamentum ad Iudeos directum erat. Quod uetus Testamentum non ab eis intelligebatur, ideo caliginosi oculi dicuntur. Ut dixi, fratres, ad maiorem loquitur, ad minorem peruenit benedictio. Etenim mater ista, que in sanctis omnibus intelligitur, id est, Ecclesia, que intellexit prophetiam, ipsa dat consilium filio minori, et dicit illi: Ego ipsa audiui patrem tuum dicentem fratri tuo: uade, et affer mihi uenationem, ut manducem, et benedicat te anima mea, antequam moriar. Nunc ergo, fili, audi me. Et dedit illi consilium ut iret, afferretque duos hedos de proximo grege; et faceret illos mater, quemadmodum delectabatur pater eius; et manducaret, et benediceret filium suum minorem absente maiore. Ille autem timuit, et ait: Frater meus pilosus est, ego autem lenis sum; ne contingat me et compalpet pater meus, et intelligat quia ego sum Iacob, et acquiram non benedictionem, sed maledictionem. At illa: uade, inquit, fili, audi me: maledictio tua super me sit . Perrexit, et attulit duos hedos: facti sunt, et apposuit patri suo: et quemadmodum predixit, quia non illum agnoscebat in uoce, tetigit, inuenit pilos; quia pellibus hedorum circumdederat mater brachia eius: credidit maiorem esse, et benedixit. In benedictione maiorem intendebat, et benedictio ad minorem perueniebat.



CAPUT XIu.

Quid est ergo quod sub specie maioris benedicitur minor, nisi quia sub figuris ueteris Testamenti promissi populo Iudeorum, peruenit benedictio spiritualis [3 1Kb] ad populum Christianorum? Attendite, fratres: audiunt illi terram promissionis, audimus et nos: tanquam ad Iudeos uidetur Scriptura loqui de terra promissionis, et ad nos peruenit intellectus terre promissionis, qui dicimus Deo, Spes mea es tu, portio mea in terra uiuentium . Sed hoc ut diceremus, mater nos docuit, id est, in  sanctis Ecclesia ipsa Prophetis docet nos [1 1Kb] , quemadmodum spiritualiter intelligamus ipsa promissa carnalia.

14. Peccata aliena patienter portanda. Sed non posset ad nos peruenire benedictio, nisi iam mundati a peccatis per natiuitatem regenerationis, aliorum peccata per tolerantiam portemus. Genuit enim mater ambos filios. Intendite, fratres: genuit unum pilosum, alterum lenem. Pili peccata significant, lenitas autem mansuetudinem, id est, munditiem a peccatis. Duo filii benedicuntur: quia duo genera benedicit Ecclesia. Quomodo duos peperit Rebecca, generantur in utero Ecclesie duo, unus pilosus, alter lenis: quorum diuersitatem exposuimus. Sunt enim homines qui nec post Baptismum uolunt dimittere peccata sua, et ea uolunt facere que antea faciebant. uerbi gratia, si faciebant fraudes, uolunt iterum fraudare: si mendacium iurabant, uolunt adhuc peierare: si circumueniebant dolis innocentes, uolunt adhuc circumuenire: si homicidia cogitabant, eadem cogitant: si fornicabantur, si inebriabantur, ea ipsa nichilominus faciunt. Ecce Esau natus pilosus. Quid facit Iacob? Dicitur ei a matre: uade, benedicat te pater tuus. Et dicit, Timeo, non accedam. Sunt enim homines in Ecclesia, qui timent misceri peccatoribus, ne quasi per consortium peccatorum in unitate maculentur, et per hereses et schismata pereant [2 1Kb] .



CAPUT Xu.

15. Quomodo Iacob sine dolo, et cum dolo. Quid ergo dicitur huic piloso Esau, qui non bene conuersatus est in domo? Nam et hoc de illis dicitur: Erat ille agrestis uenator, Iacob autem sine dolo conuersabatur in domo . Ideoque eum amabat mater, cuius conuersationem dulcem sentiebat. Ipse est Iacob, qui postea appellatus est Isrel, cum luctaretur cum Angelo: et hoc in magno mysterio. Benedictus, appellatus est Isrel : ideoque quia sine dolo erat [3 1Kb] . Intendite, fratres mei, et uidete quam sine dolo fuerit. Nathanelem Dominus quando uidit, quia nouerat qualis esset, ait: Ecce uere Isrelita, in quo dolus non est . Si ergo ideo iste Isrelita, quia non est in eo dolus; in ipso Isrel utique non erat dolus. Quid sibi ergo uult, quod dicitur, uenit frater tuus cum dolo, et abstulit benedictionem ? Sine dolo eum commendat Scriptura conuersantem in domo: Dominus etiam perhibet testimonium, quia sine dolo erat, cum dicit de Nathanele, Ecce uere Isrelita, in quo dolus non est. Quid sibi ergo uult, cum dicitur, Accessit cum dolo, et abstulit benedictionem  ?



CAPUT XuI.

16. Hedinas pelles habere quid. Dolus interim quid significet, attendamus; et uideamus quid debeat facere Iacob. Portat aliena peccata, et portat cum tolerantia quamuis aliena: hoc est enim habere pelles hedinas: id est, patienter aliena portat, non heret suis.  Sic omnes qui pro unitate Ecclesie tolerant aliena peccata, Iacob imitantur. Quia et ipse Iacob in Christo est: siquidem Christus in semine Abraham. Dictum est enim, In semine tuo benedicentur omnes gentes . Dominus ergo noster iehsu Christus, qui nullum peccatum fecit, portauit aliena peccata: et dedignatur portare aliena peccata, cui peccata dimissa sunt? Sic ergo [1 1Kb] Iacob transit ad Christum post [2 1Kb] aliena peccata, id est, hedinas pelles. Et quid est dolus?

17. uenit enim ille sero, et affert quod iussit pater; et inuenit fratrem suum benedictum pro se: et non benedicitur altera benedictione. Quia duo illi homines, duo populi erant: una benedictio unitatem significat Ecclesie. Duo autem populi ipsi sunt, qui est et Iacob. Sed alio modo figurati duo populi pertinentes ad Iacob. Etenim Dominus noster iehsu Christus, qui ad Iudeos et Gentes uenerat, repudiatus est a Iudeis, qui pertinebant ad filium maiorem: elegit tamen quosdam, qui pertinebant ad filium minorem, qui spiritualiter ceperant desiderare et intelligere promissa Domini, non carnaliter illam terram, quam desiderabant accipientes; sed spiritualem illam ciuitatem desiderantes, ubi nemo nascitur carnaliter; quia nemo ibi carnaliter, nemo spiritualiter moritur.



CAPUT XuII.

18. Duo hedi, duo populi. Hanc ergo cum cepissent desiderare, ceperunt pertinere ad Iacob, qui crediderunt in Christo, et factus est grex Domini in ipsa Iudea. Sed quid dicit Dominus de ipso grege? Habeo alias oues, que non sunt de hoc ouili: uado, adducam eas, et erit unus grex et unus pastor . Quas alias oues habet Dominus iehsu Christus, nisi de Gentibus? Iuncte sunt oues de Gentibus Iudeis ouibus. De Iudeis enim Apostoli. Inde erant et quingenti fratres, qui uiderunt Dominum post resurrectionem . Inde erat ipse Nathanel, cui testimonium perhibuit Dominus, in quo dolus non esset. Inde erant centum uiginti, qui cum essent in domo, uenit Spiritus sanctus, ut eos perfunderet, quem promiserat discipulis. Inde erant tot millia hominum, que legimus in Actibus Apostolorum baptizata in nomine Christi, ex his [3 1Kb] qui crucifixerant Christum . Ergo inde erant oues, et multe oues; sed non sole: habebat Dominus alias de Gentibus. Ipsi duo populi tanquam de diuerso uenientes, etiam duobus parietibus significantur. uenit enim Ecclesia Iudeorum de circumcisione; uenit Ecclesia Gentium de preputio: de diuerso uenientes in domo [4 1Kb] coniuncti sunt. Ideo Dominus dictus est lapis angularis: dicit enim Psalmus, Lapidem quem reprobauerunt edificantes, hic factus est in caput anguli ; dicit et Apostolus, Ipso summo angulari lapide existente Christo Iesu . Ubi est angulus, duo parietes  copulantur: in angulo duo parietes, nisi de diuerso, non conueniunt: nam si ex una parte ueniunt, angulum non faciunt. Duo ergo hedi, ipsi sunt duo populi, ipsa sunt duo ouilia, ipsi sunt duo parietes; ipsi sunt duo ceci qui sedebant in uia ; ipse sunt due naues in quas leuati sunt pisces . Multis in locis Scripturarum intelliguntur duo populi: sed unum sunt in Iacob.



CAPUT XuIII.

19. Hedi cur populi. Quare hedi, dicet aliquis? Hedi nostis quia peccatores sunt: nam ad sinistram erunt hedi, et ad dexteram agni . Sed qui perseuerauerint hedi, ipsi erunt ad sinistram. Nam nisi prius hedi essent, non diceret Dominus: Non ueni uocare iustos, sed peccatores. Quando enim Dominus conuersabatur cum peccatoribus, et manducabat cum publicanis, Iudei quasi agni, id est, quasi iusti, et per superbiam magis hirci, obiecerunt Domino tanquam crimen, imo discipulis eius dixerunt: Quare magister uester cum publicanis et peccatoribus manducat? Respondens Dominus, quomodo se defendit? Non est opus, inquit, sanis medicus, sed male habentibus: non ueni uocare iustos, sed peccatores . uocat ergo hedos, sed ut non perseuerent hedi. Occidit enim illos Iacob, et preparauit inde epulas patri suo; id est, ad intelligentiam spiritualem, que in illa benedictione habebat intelligi, quamuis figurabatur [1 1Kb] in filio maiori: ad hoc occisi sunt hedi, et manducati sunt, et traiecti in corpus unum. Sic occiduntur peccata in peccatoribus, et transeunt interfecti in corpus unum Ecclesie: cuius Ecclesie figuram gerebat Petrus, quando ei dictum est, Macta et manduca . Ergo ille agrestis, iste in domo, mansuetus: ille maior, iste minor: ad illum uidebantur respicere benedictiones, ad istum perueniebant. Respiciebant ad illum, quia promissa carnalia promittebantur Iudeis: ad istum perueniebant [2 1Kb] , quia spiritualiter intelligenda erant, et accipienda Christianis. Ad istum benedictio non perueniret [3 1Kb] , nisi portaret peccata, que ipse iam non faciebat.



CAPUT XIX.

20. Aliena peccata sic portanda sunt, ut corrigantur. Charitas. Intelligat itaque Sanctitas uestra, quomodo sint portanda peccata. Sunt enim qui portare sibi uidentur peccata, et tacent peccatoribus: iam ista simulatio detestanda est. Porta peccatorem, non ut ames peccatum in illo, sed ut persequaris peccatum propter illum. Dilige peccatorem, non in quantum peccator est, sed in quantum homo est. Quomodo si diligis egrum, persequeris febrem: nam si parcis febri, non diligis egrum. Dic ergo quod uerum est fratri tuo, noli tacere. Quid enim aliud agimus, quam dicere uobis quod uerum est? Noli mendaciter; aperta ueritate dic quod uerum est: sed donec corrigatur, portetur. Diuersis temporibus fieri potuerunt occisio hedorum  et portatio pellium: rem tamen significant, que uno tempore fieri potest. Simul enim et arguit iustus peccatores, quod est hedos occidere; et peccata eorum misericorditer tolerat, quod est pelles portare. Quantum in ipso fuit, occidit hedos, occidit peccatores: sed portabat aliena peccata, et portabat cum tolerantia; meruit benedici: quia caritas omnia tolerat. Ipsa caritas erat in matre, et figuram caritatis ipsius gerebat mater: que figura omnium sanctorum erat, figuram caritatis gerebat; quia sancti non sunt, nisi qui habuerint caritatem. Quid enim proderit, si linguis hominum loquar et Angelorum, caritatem autem non habeam? Factus sum eramentum sonans, aut cymbalum tinniens. Et si habuero omnem fidem, ita ut montes transferam, caritatem autem non habeam, nichil sum. Et si sciero omnia sacramenta, et omnem prophetiam, et tradam corpus meum ut ardeam, caritatem autem non habeam, nichil mihi prodest . Qualis est ergo caritas, que sola multum prodest, sine qua cetera nichil prosunt? Ergo ipsa caritas dat consilium, et obedit filius caritatis.



CAPUT XX.

21. Isaac in dolo Iacob figuram intellexit. Quale consilium dat? Ut accipiat ille pelles hedinas, et accedat ad patrem. Maiorem querit pater, et minorem benedicit: uetus Testamentum Iudeos intuetur per litteram, et per spiritualem eius intelligentiam Christiani in illo benedicuntur. Intendat Sanctitas uestra, magnum mysterium, magnum sacramentum. Dicit Isaac, uenit frater tuus cum dolo, de homine sine dolo. Sine dubio Isaac ille, ut erat [1 1Kb] spiritu prophetico, nouerat quid agebatur, et ipse figurate agebat; omnia ponit in magna altitudine sacramentorum: nam si nesciret quid ageret, irasceretur fallenti se filio. uenit maior, et dicit, Ecce, pater; manduca: sicut iussisti mihi, feci. Dicit ille: Quis es tu? Respondit: Ego sum filius tuus maior Esau. Et quis est, inquit, ille a quo iam manducaui; et benedixi eum, et benedictus erit ? Irasci uidebatur, exspectabat ab ore ipsius Esau maledictionem aliquam in fratrem: cum exspectat ille maledictionem, confirmat iste benedictionem. O irasci! o indignari! Sed nouerat mysterium, et caligo oculorum eius corporeorum significabat caliginem mentis Iudeorum: oculi autem cordis eius uidebant altitudinem mysteriorum.



CAPUT XXI.

22. Dolus, non dolus.---uenit, inquit, frater tuus cum dolo, et abstulit benedictionem. Dicebamus: uidete quid est [2 1Kb] cum dolo: dolus hic, non est dolus. Quomodo dolus non est dolus? Quomodo petra non est petra? Quomodo dicitur mare, et non est mare? quia aliud significat: sic dicitur petra, et non est petra; quia aliud significat. Dicitur mons, et non est mons: dicitur leo de tribu Iuda Dominus iehsu Christus, et non est leo: dicitur agnus, et non est agnus: dicitur pecus, et non est pecus: dicitur  uitulus, et aliud est. Sic dicitur dolus, et non est dolus. Quare ergo dicitur dolus, queramus. Quare dicta sunt illa omnia, queramus. Quare dictus est leo? Propter fortitudinem. Quare dictus est petra? Propter firmitatem. Quare dictus est agnus? Propter innocentiam. Quare dictus est uitulus? Propter uictimam. Quare dictus est mons? Propter magnitudinem. Quare manna? Propter dulcedinem. Quare ergo dolus? Iam quid sit dolus uideamus, et inueniamus quare dictus sit dolus. Nouimus enim quid sit petra: et tamen dicitur de homine absurdo et duro petra, et de homine robusto et immobili dicitur petra; et ad laudem inde duxisti firmitatem, et ad uituperationem duritiam. Nouimus in petra firmitatem, et accepimus Christum petram: Petra autem erat Christus . In leone fortitudinem nouimus: et tamen leo etiam diabolus nominatus est. In dolo quid nouimus, ut accipiamus in figura dolum, quemadmodum accipitur et mons, quemadmodum accipitur leo, quemadmodum accipitur agnus, quemadmodum accipitur petra, et cetera?



CAPUT XXII.

23. Dolus in Iacob quid. Iacob a mendacio defenditur. Dolus ergo quid est? Dolus est quando aliud agitur, et aliud simulatur. Quando itaque aliud est in intentione, aliud in factis, dolus dicitur. Dolus ergo in proprietate reprehensibilis, quomodo petra in proprietate. Qui dixerit petram in proprietate Christum, blasphemat: quomodo uitulum qui dixerit in proprietate Christum, blasphemat. uitulus in proprietate pecus est; in figura, uictima: in proprietate lapis terra obdurata est; in figura, firmitas. Dolus in proprietate fraus; in figura, ipsa figura. Omnis enim figurata et allegorica lectio uel locutio, aliud uidetur sonare carnaliter, aliud insinuare spiritualiter. Hanc ergo figuram doli nomine appellauit. Quid est ergo, uenit cum dolo, et abstulit benedictionem tuam? Quia figuratum erat quod agebatur, ideo dictum est, uenit cum dolo. Nam ille doloso homini benedictionem non confirmaret, cui debebatur iusta maledictio. Non ergo erat uerus ille dolus: maxime quia non est mentitus dicendo, Ego sum filius tuus maior Esau: iam enim pactus erat ille cum fratre suo, et uendiderat primogenita sua. Hoc se dixit habere patri, quod emerat a fratre: quod ille perdiderat, in istum transierat. Non enim primogeniti honor exclusus erat de domo Isaac: primogeniti honor ibi erat; in illo non erat, qui eum uendiderat: ubi erat, si non in minore erat? Ideo sciens hoc in mysterio Isaac, confirmauit benedictionem, et dicit filio: Quid tibi facturus sum? Et ille: Benedic et me, pater: non enim una tibi est benedictio . Isaac autem sciebat unam.



CAPUT XXIII.

24. Benedictio Iacob. Quare unam? Aderit Spiritus sanctus, ut dicam, et intelligatis. uideamus ipsas benedictiones, qualem benedictionem accepit Iacob, et qualem benedictionem accepit Esau. Ipse Isaac ad Iacob: Tu es filius meus Esau? Respondit Iacob: Ego. Et dixit: Appone mihi, et manducabo de uenatione tua, fili, et benedicat te anima  mea, antequam moriar; sed admoue mihi osculum. Illum non est osculatus [1 1Kb] : a pace cepit huius benedictio. Quare osculo confirmauit pacem? Quia et ille propter pacem portabat aliena peccata. Et accessit, et osculatus est eum: et odoratus est odorem uestis eius. Stolam enim habebat fratris sui: id est, dignitatem primogenitorum, quam ille perdiderat, iste habebat. In isto iam bene olebat, quod ille male perdiderat. Odoratus est odorem uestis eius, et benedixit eum, et dixit: Ecce odor filii mei, sicut odor agri pleni, quem benedixit Dominus. Odorem uestimenti accepit, et dixit [2 1Kb] odorem agri. Intellige Christum in mysterio interiori, et intellige uestem Christi Ecclesiam.



CAPUT XXIu.

25. Una res multis modis significata. Intelligat Sanctitas uestra. Multis enim modis significatur una res: id est, Ecclesiam, quam significant illi duo hedi, ipsam significat uestis ista. Quia una res multis modis significatur, que nichil horum est per essentiam, omnia per figuram. Agnus [3 1Kb] non potest esse leo; leo non potest esse agnus: Dominus autem noster iehsu Christus et leo potuit esse, et agnus: sed quia nec leo nec agnus per essentiam, et leo et agnus per figuram. Sic hedi non possunt esse uestis, et uestis non potest esse hedi: Ecclesia uero, quia nec hedi nec uestis per essentiam, et hedi et uestis est per figuram; et quidquid aliud dici potest.



CAPUT XXu.

26. Ecclesia ager. Odoratus est uestimenta eius, et dixit: Ecce odor filii mei, sicut odor agri pleni quem benedixit Dominus. Ager iste, Ecclesia est. Probemus quia ager est Ecclesia. Audi Apostolum dicentem fidelibus: Dei agricultura estis, Dei edificatio estis . Non solum ager est Ecclesia, sed et agricola Deus. Audi ipsum Dominum: Ego sum uitis, uos sarmenta, et Pater meus agricola est . In hoc ergo agro laborans operarius, et sperans mercedem sempiternam, ipse Apostolus nichil sibi arrogat, nisi quantum decet operarium. Ego, inquit, plantaui, Apollo rigauit; sed Deus incrementum dedit. Itaque neque qui plantat est aliquid, neque qui rigat; sed qui incrementum dat Deus. . Quomodo seruauit humilitatem, ut ad Iacob pertineret, ut ad ipsum agrum, id est, Ecclesiam, ne amitteret stolam, cuius odor erat sicut odor agri pleni, et transiret ad superbiam Esau, carnaliter intelligens et typho plenus? Olet ergo ager de ueste filii: sed non ager ille ex se aliquid est, ideo adiecit, quem benedixit Dominus. Et dabit tibi Dominus de rore celi desursum, et ab ubertate terre, et multitudinem frumenti et uini: et seruient tibi gentes, et eris dominus fratris tui, et adorabunt te filii patris tui. Qui maledixerit te, maledictus erit; et qui benedixerit te, benedictus erit . Hec benedictio Iacob:  si non benediceretur et Esau, nulla esset questio: benedicitur et ipse, sed non ipsa benedictione; nec tamen ab hac penitus aliena.



CAPUT XXuI.

27. Benedictio Esau. Audiamus ergo quomodo benedicitur Esau; et uideamus quid intersit inter spirituales Ecclesie filios, et carnales; inter eos qui spiritualiter uiuunt, et eos qui semper carnalibus gaudiis delectantur. Respondens autem Isaac, dixit ad Esau: Quis ergo uenatus est mihi uenationem, et intulit mihi? benedictus sit. Factum est antem ut audiuit Esau uerba Isaac patris sui, exclamauit uoce magna, et dixit: Benedic et me pater. Et dixit illi: uenit frater tuus cum dolo, et accepit benedictionem tuam.

28. Iacob supplantatio.---Et dixit Esau: Iuste uocatum est nomen eius Iacob. Supplantatio enim [1 1Kb] uocatur Iacob. Et nec ipsa supplantatio inanis est: quia in figura accipitur, quomodo dolus. Non enim iam erat tanta malitia in fratre, ut uellet supplantare fratrem suum. Tunc enim dictus est supplantator, quando manu fratris sui nascentis pedem tenuit: tunc supplantator est dictus . Supplantatio autem carnalium, uita spiritualium est.



CAPUT XXuII.

Omnes enim carnales, cum in Ecclesia inuident spiritualibus, supplantantur, et fiunt peiores. Audi Apostolum hoc ipsum dicentem, maxime quia ibi commemorauit odorem, quem hic expressit Isaac, dicens, Ecce odor filii mei, sicut odor agri pleni, quem benedixit Dominus. Ait ergo Apostolus, Christi bonus odor sumus in omni loco: et adiecit, Aliis quidem odor uite, in uitam; aliis odor mortis, in mortem: et ad hec quis idoneus ? id est, ut intelligat quomodo odor mortis sumus in mortem hominum, nulla nostra culpa. Ambulant etenim uias suas spirituales, nichil aliud norunt quam bene uiuere: et qui innocenter uiuentibus inuident, faciunt peccata grauia, unde illos puniat Deus; et fit eis ille odor in mortem, qui est aliis odor ad uitam. Nam ipse Dominus prius factus est odor bonus ad uitam credentibus, et odor malus ad mortem persequentibus. Quia enim multi illi crediderant, inuiderunt Iudei, et fecerunt tantum scelus occidendo innocentem, Sanctum sanctorum: quod si non facerent, ad mortem eis non ualeret bonus odor Christi. Ergo supplantatus est Esau in benedictione patris  .

29. Iterum de benedictione Esau. Respondit autem Isaac, et dixit ad illum, Dominum illum tuum feci: non enim aliud potuit accipere Esau quod dictum est, Et omnes fratres eius seruient illi: tibi autem quid faciam, fili? Et dixit Esau ad patrem suum: Benedic tamen et me. Cum strangulatus esset Isaac: id est, cum coactus esset. Magna res, magnum sacramentum, utinam capiamus: coactus benedicit, et tamen benedicit; et quod benedicit, uerum est, sed tamen coactus benedicit. Quid sit hoc, attendite. uideamus ipsam benedictionem, et intelligamus quid sit coactum benedicere.



CAPUT XXuIII.

30. In benedictione quid proprium,  quid commune Iacob et Esau. Respondit autem Isaac , et ait illi, Ecce a fertilitate terre erit habitatio tua [2 1Kb] , et a rore celi desuper. Dixit hoc et illi, ab ubertate terre, et a rore celi: hoc ergo commune est Iacob et Esau. Quid est proprium Iacob? Seruient tibi gentes. Quid est proprium Iacob? Omnes fratres tui tibi seruient: et qui te benedixerit, benedictus erit; et qui te maledixerit, maledictus erit. Habet et iste nescio quid proprium, quod non dictum est Iacob: Et in gladio uiues, et fratri tuo seruies. Sed ne tolleret liberum arbitrium , adiecit, Erit autem, cum deposueris et solueris iugum de collo tuo. Quid est, Erit autem, cum deposueris et solueris iugum de collo tuo ? Liberum tibi est, si uolueris, conuerti: non quasi duo eritis, sed unus Iacob. Omnes enim qui conuertuntur ab Esau, ad Iacob pertinent. Similitudo unum facit, dissimilitudo facit diuersitatem. Quid ergo? A rore celi, et a fertilitate terre, ambo habent. Seruient tibi gentes et fratres tui et filii patris tui, solus Iacob habet. In gladio autem tuo uiues, solus Esau. Quiddam commune habent, quedam singuli.

31. Scripture et Sacramenta bonis et malis communia. Sunt mali in Ecclesia pertinentes ad Esau: quia et ipsi filii Rebecce, filii matris Ecclesie, de utero ipsius nati, et pilosi in peccatis carnalibus perseuerantes, de illius tamen utero nati. Habent ergo a rore celi, et a fertilitate terre: a rore celi omnes Scripturas, omnem sermonem diuinum: a fertilitate uero terre, omnia uisibilia Sacramenta; uisibile enim Sacramentum ad terram pertinet. Hec omnia communia habent in Ecclesia et boni et mali. Nam et ipsi habent et participant Sacramentis: et quod norunt fideles, a tritico et uino. Et habent de rore celi [3 1Kb] : quia super omnes descendit sermo Dei de celo. uenit sermo Dei, et irrigat: sed qui irriget, et quid irriget, attende. Nam et illos irrigat et illos, bonos et malos: sed illi bonam pluuiam in radicem spinarum conuertunt; illi autem ad fructum bonum pluuiam trahunt. Nam simul pluit Dominus super segetem et super spinas; sed segeti pluit ad horreum, spinis ad ignem: et tamen una est pluuia. Sic uerbum Dei omnes compluit. uideat quisque qualem radicem habeat; uideat quisque quo trahat pluuiam bonam: si eam trahit, ut generet spinas, numquid ideo pluuia Dei accusanda est? Antequam ueniat ad radicem, dulcis est pluuia illa; dulce est uerbum Dei, donec ueniat ad cor malum, et conuertat ad fraudem suam pluuiam Dei, conuertat ad hypocrisim, conuertat ad radices malarum concupiscentiarum, ad peruersitates et deprauationes suas. Incipit quidem generare spinas, sed de pluuia bona: habet enim a rore celi. Et quoniam non excluduntur omnes mali a Sacramentis Dei, habet [4 1Kb] et  ab ubertate terre, quod norunt illi, qui iam uoluerunt esse participes mysteriorum fidelium.



CAPUT XXIX.

32. Omnes gentes spiritualibus subiecte. Cum ad ambos pertineant ista, non tamen pertinent omnes gentes nisi ad spirituales, quia ipsi pertinent ad Ecclesiam, que impleuit totum orbem terrarum. Attendite, fratres, et discernite quantum potestis, uel quantum uobis Dominus dat. Omnis spiritualis uidet quia Ecclesia per totum orbem terrarum est una, uera, catholica, et nichil sibi arrogat, et tolerat peccata hominum, quos non potest purgare de area dominica, antequam ueniat ille ultimus uentilator, qui falli non potest, ut purget aream suam, et frumentum mittat in horreum, paleas autem det ad comburendum : quia ipse habet excludere paleam, et segregare a frumento, et preparare horreum tritico, paleis ignem. Itaque quia nouit, tolerat peccatores in fine separandos. Per omnes gentes peccatores et omnes carnales mixti sunt spiritualibus, et seruiunt eis: spirituales autem non seruiunt; quia de illis proficiunt, cum ipsi deficiunt. Attendite, fratres mei; dicam, si possum, et non timeam, non tacebo: urgeor enim ut dicam: etsi mihi forte aliqui succensuerint; sed dent ueniam, timeo enim, ut dixi; timori dent ueniam. Christus neminem timuit: nos autem Christum timendo non parcimus, ne nobis, dum tales nolumus contristare, ille non parcat. Quid uelim dicere dignamini audire, et intentissime aduertere. Acceperunt ambo a rore celi et ab ubertate terre, Iacob et Esau; ambo illud habent quod iam diximus, quod nouimus, quod nostis: sed ut seruiant ei gentes, non accepit nisi Iacob; quia carnales in Ecclesia per totum orbem terrarum non seruiunt nisi spiritualibus. Quare? Quia de illis proficiunt spirituales. Nam ideo carnales homines serui dicuntur: et si quod nolunt faciunt, prodest tamen spiritualibus mala conuersatio carnalium; quia et ex eadem conuersatione proficiunt, et per tolerantiam coronantur.



CAPUT XXX.

33. Carnalibus cur non subiecte gentes. Intendat Sanctitas uestra quod dicimus. Illi autem Esau non sunt date gentes: quia omnes carnales, qui sunt in Ecclesia, aut diuisi sunt, aut faciles sunt ad diuisionem. Ecce pars Donati inde facta est, inde est, de ipsis carnalibus carnaliter sentientibus. Carnales erant: sed [1 1Kb] quia quesierunt honorem suum, uel patientiam perdiderunt, inuenerunt aditum, et diuisi sunt: amauerunt honorem suum, multum ei tribuerunt, typho superbie tumuerunt, non habuerunt tolerantiam, id est, non habuerunt caritatem. Scriptum est enim: Charitas omnia tolerat, omnia sustinet; non emulatur, non inflatur, non agit perperam . Itaque quidquid aliud haberent, quia illud non habebant per quod prodest quidquid habetur, diuiserunt se. Et quotquot hereses uel precisiones et schismata facta sunt, per hos carnales facta sunt. Aut enim carnaliter senserunt, et fecerunt  sibi imagines phantasmatum suorum, et errauerunt, et reprehendit eos fides catholica; et cum arguerentur, exclusi sunt foras pondere suo: aut inuenientes sibi lites et simultates cum hominibus, diuiserunt se. Qui se ergo diuiserunt, nisi ad quos pertinet gladius ille, de quo dictum est, In gladio tuo uiues? Non quia gladius non accipitur in bono: nam quemadmodum dicta sunt illa superiora, id est quomodo accipitur lapis ille, et ad firmitatem propter Christum, et ad reprehensionem propter stultum; quomodo leo dictus est Christus propter aliud, et leo dictus est diabolus propter aliud: sic accipitur gladius aliquando in bono, aliquando in malo. Sed hic non sine causa non datus est Iacob, sed datus est Esau: nisi quia aliquid mysterii significatur in gladio [1 1Kb] . Quomodo et ipsa seruitus non est aliena a mysterio; id est, quod dictum est, Seruies fratri tuo: nam et hoc in magno mysterio dictum est.



CAPUT XXXI.

34. Contra schismaticos. Ergo, fratres, qui se diuidunt, ipsi habent gladium diuisionis, et in gladio suo moriuntur, et in gladio suo uiuunt. Sed quia uerum dixerat Dominus, Qui gladio percutit, gladio morietur ; uidete illos, fratres mei, qui se ab unitate preciderunt, in quot frustra precisi sunt. Nostis quot partes fecit pars Donati, nec arbitror latere Sanctitatem uestram, quia qui gladio percutit, gladio peribit. Dictum est illi, In gladio tuo uiues. Sic et illi qui non recesserunt ab Ecclesia, et tales sunt, quales si foris essent. Qui enim amant honores suos in Ecclesia, omnino tales sunt; qui amant [2 1Kb] in Ecclesia commoda sua secularia, et ipsi palea sunt; sed uentus deest, ideo non uolant de area: hoc est quod dico breuiter, tentatio deest, nam uolarent de area. Denique quando contra illos aliquid egerit Ecclesia, quomodo facile se precidunt? quomodo facile extra colligunt, et nolunt dimittere principatum suum? quomodo pro ipso principatu mori uolunt? quomodo tenere uolunt sub se plebes, et non dimittere plebes unitati Christi? quomodo uolunt facere oues [3 1Kb] suas, quas suo sanguine non emerunt, et ideo uiles habent, quia non emerunt? Quid opus est hinc diutius disputare? Attendite illos per uniuersam Ecclesiam, uidete tales, et eos qui intus sunt, et eos qui inuenta occasione de area uolauerunt, et uolunt secum trahere grana; sed grana uera et plena tolerant paleam, et manent in area usque in finem, quousque ueniat ultimus uentilator: sicut ille cum pellibus hedinis tolerauit aliena peccata, et meruit accipere benedictionem paternam.



CAPUT XXXII.

35. Extorta benedictio. Quare autem sugillatus  Isaac benedixit? Iam enim necessitate, iam coactus pater eius dixit illi, Ecce ab  ubertate terre erit tibi habitatio et a rore celi. Et ne ideo te putes bonum, In gladio tuo uiues, et fratri tuo seruies. Sed ne de te desperes, quia potes te corrigere, Erit autem, cum deposueris et solueris iugum de collo tuo. Ecce ab ubertate terre et a rore celi accipiet; sed Isaac sugillatus proiicit illi benedictionem, non dat. Nonne fit modo in Ecclesia malis hominibus, qui uolunt perturbare Ecclesiam, ut tolerentur ad necessitatem ipsius pacis, ut admittantur, ut habeant Sacramenta communia? Et aliquando scitur quia mali sunt, et conuinci forte non possunt ut emendentur et degradentur; ut excludantur, ut excommunicentur, non possunt conuinci. Si institerit aliquis, aliquando itur in disruptiones Ecclesie. Cogitur gubernator Ecclesie tanquam dicere, Ecce ab ubertate terre erit tibi, et a rore celi: utere Sacramentis, tibi manducas iudicium, tibi bibis iudicium: Qui enim manducat et bibit indigne, iudicium sibi manducat et bibit . Nosti quia admitteris ex necessitate pacis Ecclesie, non habes in corde nisi perturbationes et diuisiones. Ideo in gladio tuo uiues: nam in eo quod accipis a rore celi, et ab ubertate terre, non ibi uiues [1 1Kb] ; non enim hoc te delectat, aut suauis est tibi Dominus. Si enim hoc te delectaret, et suauis tibi esset Dominus, imitareris humilitatem Domini, non superbiam diaboli. [Quamuis ergo accipiat mysterium humilitatis Domini a rore celi et ab ubertate terre, non tamen deponit superbiam diaboli; cui nichil faciam, qui semper dissensionibus et seditionibus gaudet [2 1Kb] .] Quamuis sit tibi ista communio a rore celi et ab ubertate terre; tamen in gladio tuo uiuis, seditionibus et dissensionibus aut gaudes aut terreris. Muta ergo te, et tolle iugum a collo tuo.



CAPUT XXXIII.

36. Epilogus, de pugna contra diabolum exemplo martyrum suscipienda. uincentii martyris natalitia. Hec uobis, fratres, pro magnitudine mysteriorum forte pauca; pro tempore tamen et pro uiribus nostris et pro uestris multa dicta sunt: et si forte enucleatius hec questio discussa non est, partim tamen magna mysteria, que postea si tractentur, inueniuntur [3 1Kb] . Date ueniam et angustie temporis, et uiribus nostris, et capacitati uestre. uultis plus capere, crescite: uultis crescere, bene uiuite. Qui enim non uult bene uiuere, non uult crescere. Has uobis epulas exhibuerit Dominus Deus noster per natalitia martyris sui uincentii. uincentius nomen uictorie est. Amate autem, ut uincatis: non enim deest persecutio; diabolus persecutor est, nunquam defit occasio corone: tantum miles Christi intelligat pugnam, et sciat quem uincat. Numquid quia non te urget hostis manifestus corporis, non te urget persecutor occultus illecebris carnis? Quanta suggerit mala? quanta per cupiditatem, quanta per timorem? Quibus illecebris persuadet ut eas ad sortilegos, ad mathematicos, quando  dolet caput? Qui dimittunt Deum, et eunt ad ligamenta diabolica, uicti sunt a diabolo. Contra si cui suggestum fuerit, secundum corpus fortasse efficere [1 1Kb] remedia diaboli, unde alius sanatus esse dicitur, quia accepto ab illo sacrificio suo, deserit persequi corpus, quia cor obtinuit: ergo cuicumque suggesta fuerint ista remedia scelerata, et dixerit, Moriar potius, quam talibus remediis utar; si uult Deus, flagellat et liberat me; si nouit quia necessarium est, liberet me; si autem scit [2 1Kb] quia debeo exire de hac uita, siue contrister, siue leter, sequar uoluntatem Domini. Ecce enim post paruum tempus qua fronte exiturus sum ad Dominum? Non enim hoc mihi prestant remedia diaboli, quod prestat Deus, uitam eternam. Quare ergo damno anime mee [3 1Kb] emo paucos dies corpori meo? Qui hec dicit, et non it, nec applicat cor suum ut faciat mala remedia, utique uincit. Unam rem dixi exempli gratia; uidetis certe iam quanta diabolus suggerit. uides illum certe languere, uides anhelantem in lecto, uides uix mouentem membra, uix mouentem linguam, lassus iste diabolum uincit. Multi coronati sunt in amphitheatro pugnantes ad bestias: multi in lecto uincentes diabolum coronantur: uidentur non se mouere posse, et intus in corde tantas uires habent, tantam pugnam exercent. Sed ubi est occulta pugna, ibi occulta uictoria.



CAPUT XXXIu.

37. Martyres imitandi. Quare ista diximus, fratres? Ut quando celebratis natalitia martyrum, imitemini martyres; nec putetis ideo uobis deesse posse occasiones corone, quia modo desunt tales persecutiones. Nec modo enim desunt quotidie persecutiones a diabolo, siue per suggestionem, siue per molestias aliquas corporis. Tu tantum scito te habere Imperatorem, qui iam precessit in celum: dedit tibi uiam qua sequaris, tene te ad illum. Noli cum uiceris, per superbiam tibi tribuere, quasi de uiribus tuis luctatus fueris: sed presume de eo qui dedit uires, ut uinceres, quia ipse uicit seculum : et semper coronaris [4 1Kb] , et martyr hinc exies, si omnes tentationes diaboli superaueris [5 1Kb] .



SERMO u [* 1Kb]  . De luctatione Iacob cum angelo [6 1Kb] . Habitus paulo ante Pascha.

1. Boni imitandi, mali uero donec ultimo iudicio discretio fiat, tolerandi. Hec maxime regula discipline necessaria est uiro christiano, ut uerbum Dei  audiat, cum est in hoc seculo, ut attendat eum qui uenit seculum saluare primo per misericordiam, et postea discutere per iudicium [1 1Kb] . Et ideo Dominus noster iehsu Christus imitandum se nobis prebuit; ut quoniam christiani sumus, aut ipsum imitemur, aut alios qui eum imitati sunt. Sunt enim quidam eorum qui christiani uocantur et non sunt, quos partim digessit Ecclesia, tanquam stercora; ut sunt omnes hereses, et omnia schismata, que etiam comparantur sarmentis infructuosis de uite precisis, et paleis quas ante uentilationem de area uentus rapit: sunt autem alii, qui intus mali sunt, et ipsa communione catholica continentur; quos necesse est toleret christianus bonus usque in finem, quia uentilatio messis huius aree non erit nisi dies iudicii. Hec semper cantauimus uobis, et in nomine Christi arbitramur quia herent pectoribus uestris. Iste lectiones que uobis leguntur, numquid modo primum uobis leguntur, et non eedem quotidie repetuntur? Sicut autem lectiones Dei quotidie opus est ut repetantur, ne seculi mala et spine nascantur in cordibus uestris, et effocent semen quod ibi seminatum est: sic oportet et sermonem Dei uobis semper repeti, ne obliti dicatis uos non audisse, quod dicimus nos dixisse.

2. Debita remittenda inimicis. Inimicus sic diligendus, ut tamen corripiatur. Accedunt multi, et modo tempus est ut in nomine Dei festinent accipere gratiam Baptismi, credentes dimitti sibi omnia peccata que antea commiserunt, prorsus omnia; et exire inde nichil debentes Domino: quemadmodum seruus ille, qui rationem reddebat domino suo, et inuenit illum debere decem millia talentorum; sic tamen recessit nichil debens, non quia nichil ipse debebat, sed quia ille misericors erat, dimisit omnia, et debitorem absoluit. Et tamen, fratres, quomodo nos terruit uehementer idem ipse seruus? Quia noluit dimittere conseruo suo, uel differre solutionem centum denariorum, replicauit illi dominus decem millia talentorum, que illi dimiserat . Hi ergo qui exituri sunt de Baptismo nichil debentes, et absoluti omnibus peccatis, caueant ne si quis in illos peccauerit, et noluerint ipsi dimittere, non solum deinceps non illis dimittatur, sed etiam omnia que dimissa fuerant, replicentur. Nemo ergo dicat: Quis istud facit, aut quis istud fecit? Dicendo sibi istud homines moriuntur. Dilige inimicum tuum, dicit Dominus: et tu, Quis istud facit? Quia ipse non fecit, putat quia nemo potuit facere. Res in corde est: unde uides quis illud facit? Putas enim quia non dimisit ille qui clamat? Forte enim aliquando clamat aliquis, et iubet cedi hominem, et putas quia non dimisit. Quare? Tu quando cedis filium tuum, tenes odium in corde tuo? Ergo res in corde est: solus Deus uidet si dimissum est. Aliquando enim non cedit aliquis, uidetur parcere manu, et seuit in corde, et optat male homini intus, et uult eum necari: tenet contra illum malam uoluntatem, quamuis nichil illi corporaliter reddere uideatur.  E contra sunt, qui corporaliter uidentur quasi reddere; sed corporalis illa correptio quasi dilectio est [1 1Kb] : ad bonam uitam uult illum peruenire; et tanto magis uult eum corripi, quanto illum amat. Sic et Deus numquid non nos diligit? non ad hoc nos hortatur, ut diligamus inimicos nostros, ut quomodo possumus, similes illi simus? Nam sic dixit: Estote autem uos perfecti, sicut Pater uester qui in celis est; qui solem suum oriri facit super bonos et malos, et pluit super iustos et iniustos . Quanta ergo dilectio est in Domino, quando pro peccatoribus et impiis Christum crucifigendum misit, et pretio sanguinis eius nos redemit, qui ei inimici eramus, amando ea que fecit pro eo qui fecit? Cum ergo ista faceremus, misit Deus, sicut Apostolus dicit, Filium suum ; et eum pro nobis impiis, ab aliis impiis occidendum tradidit. Et si nondum fidelibus tantum munus datum est, quid ergo seruatur fidelibus? Ecce quomodo Deus diligit homines. Attendamus, fratres; numquid non illos flagellat? numquid non illos corripit? Si non illos corripit, unde fames? unde egritudines? unde pestilentie et morbi? Omnes enim iste correptiones Dei sunt. Sicut ergo ille diligit, et tamen corripit: sic et tu, si habes aliquem in potestate, quamuis serues affectum dilectionis, noli tamen negare flagellum correptionis. Quia si negaueris, non tenebis dilectionem: quia ille moritur in peccatis, qui forte correptus ea relinqueret; et magis tibi imputatur uerum odium.

3. Luctandum, ut Christi caritatem et patientiam imitatione prosequamur. Nemo ergo dicat: Quis istud potest? Contendite hoc implere in cordibus uestris; tenete [2 1Kb] , ut diligatis. Luctamini, et uincetis. Christus enim ibi uincit. Contra quid luctamini? Contra peccatum luctamini, contra uerba hominum male dicentium: Ergo non te uindicas? ergo remanebis indefensus, et non illi ostendis? o si mecum haberet! Luctamini, et uincite. Si enim uellet Christus iubere terre, quando a Iudeis tanta passus est, ut aperta sorberet persecutores eius, non posset? Si ergo qui habuit potestatem, sic eos pertulit, quousque leuaretur in crucem, et pendens in cruce ait, Pater, ignosce illis, quia nesciunt quid faciunt ; tu, serue redempte sanguine crucifixi Domini tui, non imitaberis Saluatorem tuum? Quid enim illi opus erat tanta pati, cui licebat et non pati? Nam sic dixit, Potestatem habeo ponendi animam meam, et potestatem habeo sumendi eam: nemo tollit eam a me; sed ego pono eam, et iterum sumam eam . Et sic fecit. Quid enim factum est, fratres? Pendebat in cruce, quomodo  Competentibus legimus: at ubi uidit completas in se omnes Scripturas, ut illi darent etiam acetum, Perfectum est, ait: et inclinauit caput, et emisit spiritum; quasi ad hoc staret, ut impleretur [3 1Kb] . Cum uellet ergo, animam suam posuit. Et ideo ille Deus erat, illi homines, qui iuxta illum erant crucifixi. Ille citius  moritur, illi tardius. Et cum iussum esset ut corpora deponerentur de cruce propter sabbatum, ut sepelirentur, inuenerunt illos latrones uiuentes, et eis crura fregerunt; Dominum autem iam defunctum, et tamen unus ipsorum lancea percussit latus eius, et profluxit sanguis et aqua . Ecce pretium tuum. Quid enim profluxit de latere, nisi sacramentum quod accipiunt fideles? Spiritus, sanguis, et aqua. Spiritus quem emisit, et sanguis et aqua que de latere profluxerunt. De ipso sanguine et aqua significatur nata Ecclesia. Et quando exiuit sanguis et aqua de latere? Cum iam dormiret Christus in cruce: quia Adam in Paradiso somnum accepit, et sic illi de latere Eua producta est. Ecce ergo pretium tuum. Imitare humilitatem et uestigia Domini tui, et noli dicere, Quis istud facit? Est circa te forte et qui non facit. Sed in illa turba si tu feceris, sic tibi computabitur, quomodo si inuenias in area unum granum, et paleas infinitas. Difficile inuenis duo grana simul iuncta: sed inter grana palea commixta est. Sic inter eos qui seruire uolunt Deo, strepitus et multitudo est malorum hominum circumdans illos undique; quia quocumque se uerterint, non inueniunt nisi malos suasores. Esto ergo ut granum, et noli curare de palea. ueniet tempus ut separetur. Ideo cantauimus, Iudica me, Deus, et discerne causam meam de gente non sancta . Ecclesia illud dicit gemens inter peccatores. Putatis, fratres, quia ad hoc uult se discerni Ecclesia, ut ab heresibus tanquam sarmentis precisis separetur? Iam ab ipsis separata est. Numquid ita dicit Ecclesia, Iudica me, Deus, et discerne causam meam, ut a parte Donati, aut ab Arianis, uel a Manicheis segregetur? Non se rogat discerni, nisi ab his qui ei mixti sunt, quos oportet ut toleret usque in finem. Sed hoc dicit, Iudica me, Deus, et discerne causam meam: id est, ne cum ipsis iudicer et perdar in die iudicii. Nam nunc dictum est, Dimitte zizania crescere : et tolerantur modo mali a bonis, in die iudicii separandi.

4. Iacob et Esau figure populi Christiani et Iudaici. Et ideo Iacob ille, qui modo lectus est, populum significat christianum: ipse est enim minor filius; quia populus Iudeorum Esau est. De Iacob quidem nata est gens Iudeorum, sed in figura magis Esau Iudei intelliguntur: quia populus maior reprobatus est, populus autem minor primatum accepit. Cum etiam in utero luctarentur, et tedium mater pateretur, quia impellebantur uiscera eius, ait: Quid mihi sic? Melius mihi erat sterilitas, quam ut hoc paterer. Dictum est ei a Domino, quod duo populi in utero eius confligerent, et due gentes, et quia maior seruiet minori . Quod dictum est cum in utero essent, hoc dictum est iterum in benedictione Isaac, cum benediceret minorem; putabat autem se benedicere maiorem. Personam Legis ferebat Isaac. uidetur Lex data Iudeis: et ipsum regnum datum est Christianis. Attendite quia Lex uidetur regnum promittere. Iudeis dicitur, Propterea auferetur a uobis regnum, et dabitur genti facienti iustitiam  . Auferetur ab Esau, et dabitur Iacob. Hirsutus natus erat et pilosus Esau, id est plenus peccatis; herebant in illo peccata: ille autem ut acciperet primatum, accepit pelles hedorum in brachiis; et sic illum benedixit pater, palpans brachia ipsius, et inueniens hirsutum. Sed illi capilli  et peccata portabantur a Iacob, non herebant in Iacob. Sic ergo et Ecclesia Dei aliena peccata portat, non sua, tolerans usque in finem; sicut et Dominus iehsu Christus aliena portauit. Et benedixit minorem pater. Et quomodo benedixit? Mysterium sanctum, quales futuri erant [1 1Kb] . uolunt enim oculos acutos Scripture. Benedixit filium suum minorem: et uidetur deceptus quasi benedixisse alium pro alio. uenit ille qui ierat ad uenationem, apportans quod pater iusserat, et dicit: Pater, manduca, sicut uoluisti. Dixit Isaac: Quis es tu? Et ille: Ego sum Esau filius tuus maior. Et dicit: Ergo tu es Esau? Quis est autem iam qui attulit mihi escam, et manducaui, et benedixi illum, et benedictus est ? O irasci deceptori! o irasci fallaci! Imo dic: Quare me decepit? quare me fefellit? tollat benedictionem illam frater ipsius, et sit in malis. Nonne clamat hec res in mysterio facta, ut maior seruiat minori? Accipit ergo talem et ipse benedictionem. Sed subiunxit: Eris seruus fratris tui. Cum ille diceret, Numquid finite sunt benedictiones? benedic et me; ait, Cum illum talem feci, tibi quid habeo dare? Et dixit: Benedic et me, pater. Et extorsit, et accepit benedictionem prope similem, a rore celi et fertilitate terre omnem abundantiam. Et subiecit statim, Et seruies fratri tuo. Et erit tibi sic, cum solueris iugum eius a ceruice tua. Quid est illud quod dictum est, Et erit tibi sic, cum solueris iugum eius a ceruice tua; nisi quia ostendit illos, quos Esau prefigurabat, sic esse peccatores, ut in potestate haberent, et in libero arbitrio, mutari et fratri coniungi [2 1Kb] ?

5. Iudei Christianorum serui. Attendite mysterium. Ecce Iudeus seruus est Christiani. Et hoc manifestum est, et impleuit orbem terrarum, sicut uidetis, Iacob. Et ut noueritis quia de futuro dicebantur ista, considerate ipsam historiam, et uidete quia non sunt impleta in ipsis duobus, Maior seruiet minori . Ditatus enim legitur Esau multum, et regnare cepit in tota abundantia . Ille  autem Iacob, ut pasceret oues alienas. Et cum cepisset redire, et timere fratrem suum, sicut modo legebatur, mittit munera nescio quanta pecorum, mittit et seruum qui dicat, Ecce munera fratris tui . Noluit eum uidere, priusquam muneribus placaret; et postea illum acceptis muneribus uidit. Et cum ad eum Iacob uenisset, adorauit eum a longe . Quomodo ergo, Maior seruiet minori, quando minor uidetur adorare maiorem? Sed ideo ista in historia non sunt impleta, ut intelligantur de futuro dicta. Minor filius accepit primatum, et maior filius perdidit primatum. Ecce Iacob impleuit terram,  tenuit gentes et regna. Iussit imperator Romanus, iam Christianus, ut ad ipsam Ierusalem non accederent Iudei  . Et sparsi per orbem terrarum, facti sunt quasi custodes Librorum nostrorum. Quomodo serui, quando eunt in auditorium domini ipsorum, portant post illos codices, et foris sedent; sic factus est filius maior filio minori  . Nam aliquando mouent [1 1Kb] aliqua in Scripturis; et de Iudeorum codicibus certi aliquid cognoscitur. Ideo ergo sparsi sunt, ut nobis Libros seruent. Maior ergo minori seruit. uidete enim cum quanta dignitate sit populus Christianus, et in quanta defectione sit populus Iudeorum. Quando forte ausi sunt uel modicum mouere se contra Christianos, que illis contigerint audistis in recenti tempore. Ergo modo uerum est, Maior seruiet minori. Quomodo ergo illa benedictio, Erit tibi a rore celi et a fertilitate terre? Quomodo minorem, sic et maiorem benedixit. Sed maiori dictum est, Et eris seruus fratris tui. Et erit hoc, cum solueris iugum eius a ceruice tua. Quanti sunt qui soluerunt iugum a ceruice sua, et facti sunt fratres nostri. Quanti Iudei crediderunt, attendite. Et modo, si quem Iudeum inueneris, et euangelizaueris illi Dominum Iesum Christum, et crediderit, nonne soluit iugum a ceruice sua? Et quanta hoc fecerunt primis temporibus fidei millia? Omnino qui tunc crediderunt, sicut legimus, ex seruis facti sunt fratres et coheredes.

6. Lucta Iacob cum angelo. Non ergo Ecclesia que dicit, Iudica me, Deus, et discerne causam meam de gente non sancta, ab Esau se uult discerni, a quo iam discreta est, sed a Christianis malis. Iste enim Iacob, in quo figuratur populus Christianus, audistis quemadmodum luctatus sit cum Domino. Dominus enim illi apparuit, id est, angelus gestans personam Dei: luctatus est cum illo, et uolebat illum tenere et comprehendere. Luctabatur ille; preualuit, et tenuit; cum teneret, non dimisit nisi benedictus. Dominus det, fratres, explicare tantum mysterium. Luctatur, preualet; et uult benedici ab eo cui preualuit. Quid est ergo quod luctatur, et uult tenere? Ait Dominus in Euangelio, Regnum celorum uim patitur, et qui uim faciunt, diripiunt illud . Hoc est quod dicebamus iamdudum: Luctare, ut teneas Christum, ut diligas inimicum . Tenes enim Christum hic, si inimicum dilexeris. Et quid dicit ipse Dominus, id est, angelus in persona Domini, cum preualeret, et teneret eum? Tetigit latitudinem femoris eius, et exaruit, et ideo claudicabat Iacob. Dicit ei: Dimitte me, iam enim mane est. Et ille: Non  te dimitto, nisi benedixeris me. Et benedixit illum: quomodo? Mutando illi nomen. Non uocaberis Iacob, sed Isrel: quoniam preualuisti cum Deo, preualebis et cum hominibus . Ista benedictio est. uidete unum hominem: ex parte tangitur, et arescit; et ex parte benedicitur. Ipse unus homo ex parte aruit, et claudicat; et ex parte benedicitur, et uiget.

7. Angelus teneri nolens quid significet. Quid est autem : quid est, Ecce mane iam uenit, dimitte me? Hoc est quod Dominus dicit post passionem mulieri, que uolebat illi tenere pedes: Noli me tangere; nondum enim ascendi ad Patrem . Quid est hoc? Nam et cum legeretur ipsa lectio, tractaui inde aliquando, quomodo diceretur, Noli me tangere; nondum ascendi ad Patrem. Quare? Nemo illum tetigit corporaliter, nisi cum ascendit ad Patrem? Adhuc hic erat, palpauit cicatrices discipulus qui non credebat. Quomodo ergo nolebat se tangi, nisi quia hoc figurate dictum est? Illa mulier Ecclesia erat: et hoc est, Noli me tangere, noli me carnaliter tangere; sed qualis sum, equalis Patri. Noli me tangere: quia non me, sed carnem meam tangis. Dicit enim in euectione profectus sui Paulus, Et si noueramus secundum carnem Christum, sed nunc iam non nouimus; et, uetera transierunt, ecce facta sunt noua; omnia autem ex Deo . Quid est, Et si noueramus secundum carnem Christum, sed nunc iam non nouimus? Quia quando eum carnaliter noueramus, non putabamus nisi quia homo erat tantum: at uero postquam gratia eius illuxit nobis, intelleximus uerbum equale Patri. Tenebat ergo, et luctabatur, quasi eum carnali habitu [1 1Kb] Iacob amplecti uolens. Ille autem dicebat, Dimitte me; carnaliter: quia ecce iam mane est, ut spiritualiter illumineris: id est, Noli me putare hominem [2 1Kb] . Dimitte, quia iam mane est. Mane in luce ueritatis intelleximus, et sapientie, per quam facta sunt omnia. Ipsa perfrueris, cum nox ista transierit, hoc est, iniquitas huius seculi. Tunc enim fiet mane, cum uenerit Dominus, ut ita a nobis uideatur, quemadmodum ab Angelis uidetur. Quia nunc uidemus per speculum in enigmate, tunc autem facie ad feiem . Teneamus ergo hoc, fratres, quod dictum est, Dimitte me, quia iam mane est. Sed ille quid dixit, Non te dimittam, nisi me benedixeris? Quia per carnem nos prius benedicit Dominus. Norunt fideles quid accipiunt; quia per carnem benedicuntur; et sciunt quia non essent benedicti, nisi caro illa crucifixa daretur pro seculi uita. Quomodo autem benedicitur? Quia preualuit Deo, quia tenuit fortiter, et perseuerauit, et de manibus non dimisit, quod amisit Adam. Teneamus ergo fideles quod accepimus, ut benedici mereamur.

8. Iacob et benedictus et claudicans. Pars arida  Iacob Christianos malos significat; ut in ipso Iacob et benedictio sit, et claudicatio. Benedictus est ex parte bene uiuentium, claudicat ex parte male uiuentium. Sed adhuc in uno homine est utrumque: erit autem diremptio et discretio postea; quod optat in Psalmo Ecclesia, dicens: Iudica me, Deus, et discerne causam meam de gente non sancta . Ita sane, quia dicit Euangelium, Si scandalizauerit te pes tuus, abscinde eum et proiice abs te. Expedit enim tibi unum pedem habentem intrare in regnum Dei, quam cum duobus pedibus ire in ignem eternum . Isti ergo mali prescindi habent in fine. Modo clauda est Ecclesia, unum pedem fortiter ponit, alterum inualidum habet. Paganos attendite, fratres. Inueniunt aliquando Christianos bonos, seruientes Deo, et admirantur, et adducuntur, et credunt. Aliquando attendunt male uiuentes, et dicunt: Ecce Christiani! Sed isti male uiuentes ad latitudinem pertinent femoris Iacob tacti, qui aruit [1 1Kb] . Tactus autem Domini, manus est Domini corripiens et uiuificans. Ideo ex parte benedicitur, et ex parte arescit. Et istos male uiuentes in Ecclesia ostendit Dominus; quia inde est quod scriptum est in Euangelio, quia cum creuisset herba, apparuerunt zizania: quia cum ceperint homines proficere, tunc incipiunt malos sentire. Hec nota sunt uobis, ex dono Dei efficitur ut cognoscantur. Sed modo toleranda sunt zizania usque ad finem messis, ne forte eradicando zizania, eradicetur simul et triticum . ueniet autem tempus ut exaudiatur Ecclesia dicens, Iudica me, Deus, et discerne causam meam de gente non sancta: cum Dominus uenerit in claritate sua cum Angelis sanctis, et colligentur ante eum omnes gentes, et segregabit eos, sicut pastor segregat oues ab hedis: et ponentur iusti ad dexteram, hedi autem ad sinistram: et illis dicetur, uenite, benedicti Patris mei, percipite regnum; illis autem, Ite in ignem eternum, qui preparatus est diabolo et angelis eius .



SERMO uI [* 1Kb]  . De eo quod apparuit Dominus Moysi in rubo  .



CAPUT PRIMUM.

1. Quomodo Deus Moysi apparuit.---Cum sancte lectiones legerentur, in ea que scripta sunt in prima lectione, que nobis recitata est, animo intendimus, et ea que Dominus suggerit, breuiter cum uestra Sanctitate participare curamus: ne carnaliter accipientes diuina mysteria, non solum non proficiatis, sed etiam deficiatis. Occurrit enim primo aspectibus nostris ex illa lectione diuina, quod Deus apparuit Moysi. Apparere autem per substantiam suam, sicuti est, nonnisi mundis cordibus dignatur. Sic enim scriptum est in Euangelio: Beati mundo corde, quoniam ipsi Deum uidebunt . Oculis autem corporalibus sanctorum si quando Deus  uoluit apparere, non per se ipsum, sed per creaturam uisibilem atque sensibilem, quantum ista carne sentiri potest, apparuit; uel per uocem sonantem auribus, uel per ignem oculis, uel per angelum in aliqua uisibili specie apparentem, sed personam Dei gestantem. Sic intelligimus, fratres, apparuisse Moysi Deum. Non enim maiestas illa, que fecit celum et terram, et que regit uniuersum mundum, cui semper inherent Angeli contemplando eius pulchritudinem puris mentibus [1 1Kb] , oculis mortalibus hominis potuit apparere, nisi assumpta uisibili et sensibili creatura, que ad istos oculos uisibiles corporis pertinet: quandoquidem et ipsa Sapientia Dei, per quem facta sunt omnia, humanis oculis non appareret, nisi humanam carnem assumeret.



CAPUT II.

2. Moysi Deus per angelum apparuit. Quomodo ergo uerbum Dei, id est, Filius Dei, ut appareret oculis, carnem assumpsit; sic semper Deus, ut appareret oculis hominum, in aliqua creatura uisibili apparere dignatus est. Nam apertissime habes in Actibus Apostolorum, quia angelus apparuit Moysi in rubo . Numquid ista Scriptura uera, et illa falsa est? aut illa uera, et ista falsa est? Sed quid? Si christiani sumus, si bene credimus; ambe sunt uere. Si ergo ambe sunt uere, quomodo hic Deus apparuit, quomodo ibi angelus dicitur apparuisse, nisi quia ille Spiritus [2 1Kb] , qui in Actibus Apostolorum dixit apparuisse angelum, exposuit hanc lectionem quomodo apparuit Deus? Illa declaratio, expositio est obscuritatis huius: ne intelligeres Deum per se ipsum apparuisse, illic tibi expositum est quemadmodum apparuerit Deus per creaturam, angelum. Sic quid miraris quia dicitur, cum apparet angelus, Dixit Deus; et uocauit Deus Moysen, et accessit ad locum; et dixit Dominus ad Moysen? Quia non attenditur templum angelus, sed inhabitator angeli. Ipse enim angelus templum Dei erat. Si enim dignatur in homine habitare et loqui, ut quando propheta loquitur, dicatur, Dixit Deus; quanto magis per angelum? Et cum dicitur, Dixit Deus per Isaiam, quid erat Isaias? Nonne homo portans carnem, natus de patre et matre, sicuti omnes nos? Et tamen loquitur, et quid dicimus in eloquiis ipsius? Hec dicit Dominus . Quomodo ergo Deus, si Isaias, nisi quia Deus per Isaiam? Sic et hic loquente angelo dicitur Deus loqui. Quare, nisi quia per angelum Deus?



CAPUT III.

3. Dei apparitio quare in rubo facta. Aduertite itaque soluta questione etiam istud, in cuius rei signum uidetur factum, quod in rubo apparuit: et rubus non comburebatur, non incendebatur: et apparebat tanquam ignis, et non incendebat rubum. Putamus rubum bonum aliquid significare, cum sint spine? Si enim consumpsisset ignis spinas, significaret quia et uerbum Domini quod dictum est Iudeis, consumpsisset peccata illorum, et Lex illa finiret  iniquitates ipsorum. Si enim sic ignis in rubo, quomodo Lex in Iudeis; sic sunt spine rubi, quomodo peccata Iudeorum: sic ignis hic non cremauit spinas, quomodo Lex non cremauit peccata.

4. Nomen Dei. Loquitur autem Dominus ad Moysen : Ego sum qui sum: Misit me qui est. Cum enim quereret nomen Dei, hoc dictum est: Ego sum qui sum. Hec dices filiis Isrel: Qui est, misit me ad uos. Quid est hoc? o Deus, o Domine noster, quid uocaris? Est uocor, dixit, Quid est, Est uocor? Quia maneo in eternum, quia mutari non possum. Ea enim que mutantur, non sunt, quia non permanent. Quod enim est, manet. Quod autem mutatur, fuit aliquid, et aliquid erit: non tamen est, quia mutabile est. Ergo incommutabilitas Dei isto uocabulo se dignata est intimare, Ego sum qui sum.



CAPUT Iu.

5. Aliud nomen Dei. Quid est ergo, quod postea iterum aliud nomen sibi dixit, cum diceretur: Et dixit Deus ad Moysen: Ego sum Deus Abraham, et Deus Isaac, et Deus Iacob; hoc mihi nomen est in sempiternum? Quomodo illac uocor hoc, quia sum; et ecce hac aliud nomen, Ego sum Deus Abraham, et Deus Isaac, et Deus Iacob? Quia quomodo est Deus incommutabilis, fecit omnia per misericordiam, et dignatus est ipse Filius Dei mutabilem carnem suscipiendo, manens id quod uerbum Dei est, uenire et subuenire homini. Induit ergo se carne mortali ille qui est, ut dici posset, Ego sum Deus Abraham, et Deus Isaac, et Deus Iacob .

6. Signa data Moysi. Deinde signa iam attendite, que signa dedit Moysi, cum diceret, Si mihi dixerit populus, Non te misit Deus: quibus signis ostendam quia misisti me? Dictum est, Proiice uirgam, quam habes in manu tua: proiecitque uirgam, et factus est serpens, et exhorruit Moyses. Ait iterum Dominus, Apprehende caudam eius, apprehendit, et facta est uirga sicut erat. Dedit et aliud signum: Mitte manum in sinum: et misit eam. Produc eam: produxit, et facta est alba sicut nix, id est, leprosa. Color enim albus in cute humana uitiosus est. Mitte illam in sinum iterum: misit, et recepit colorem suum. Dedit ei tertium signum: Tolle aquam de flumine, et funde in equalem locum: tulit et fudit, et conuersa est in sanguinem. In his signis audiet te populus: si in primo non exaudierit, in secundo autem et in tertio audiet [1 1Kb] .



CAPUT u.

7. Quid significet uirga: quid serpens. Nos ea que significant, quantum Deus adiuuat, tendamus edicere. uirga regnum significat; serpens, mortalitatem. A serpente enim homini mors propinata est. Ipsam mortem Dominus dignatus est assumere. uirga ergo ueniens in terram, serpentis speciem habuit; quia regnum Dei, quod est Christus iehsu, uenit ad terram. Mortalitate indutus est, quam infixit in cruce. Nouit autem Sanctitas uestra quia quando populus ille in eremo ceruicatus et superbus murmurasset aduersus Deum, cepit morderi a serpentibus, et ipsis morsibus cadere. Misericordia sua dedit Deus  remedium, quod remedium presentem quidem sanitatem afferebat, sed futuram sapientiam predicabat. Ait Moysi: Suspende serpentem eneum in media eremo in ligno, et dic populo, Quicumque fuerit percussus, serpentem istum intueatur. Et percussi homines intuebantur serpentem, et sanabantur . Et attestatur Dominus in Euangelio tali signo. Nam cum Nicodemo loqueretur, ait: Sicut Moyses exaltauit serpentem in deserto, ita exaltari oportet Filium hominis; ut omnis qui credit in eum, non pereat, sed habeat uitam eternam . Sed hoc est, quicumque percussus fuerit a serpentibus peccatorum, Christum intueatur, et habebit sanitatem in remissionem peccatorum.



CAPUT uI.

Ergo, fratres, ipsa est mortalitas, que suscepta est a Domino, quam necesse est habere corpus eius, cuius est caput homo in celo. Ita Ecclesia mortalitatem habet, quod uulnus inflictum est per suasionem serpentis. Debemus enim mortem peccato primi hominis: sed per eam ad uitam [1 1Kb] perueniemus eternam, per Iesum Christum Dominum nostrum. Sed quando uenit ad uitam, et redit ad regnum? In fine seculi. Nam ideo caudam tenuit, ubi finis est, ut ad pristinum reuocaret.

8. Quid manus et sinus Moysi: quid aqua. Quid illa manus? Certum est quia et illa manus populum ipsum significat. Sinus hominis quid est? Sinus Moysi secretum Dei. Cum esset homo in secreto Dei, incolumis erat, et bono colore. Exiit a secreto Dei, progressus est Adam de paradiso, offenso Deo, et factus est uitiosus. Facta est ergo manus illa alba: sed rediit ad sinum, per sinum Domini nostri Iesu Christi, et recepit colorem. Quid autem illa aqua? Aqua illa significat sapientiam. Sepe enim posita est aqua in similitudinem sapientie: et dictum est, Fiet in eo fons aque salientis in uitam eternam . Sed aqua illa sapientia, que in terra sanguis effecta est, non nobis ostendit uerbum carnem factum et habitantem in nobis? Utique ostendit. Omnia ergo futuri populi [2 1Kb] , signa sunt et mysteria de Domino nostro Iesu Christo. Et si qua alia sunt in ueteribus Libris sacramenta, siue illa intelligamus; siue non intelligamus, querentem desiderant, non reprehendentem. Petamus ergo, queramus et pulsemus, ut aperiatur nobis. Illis futura predicta sunt sacramenta: nos presentia uidemus in Ecclesia [3 1Kb] .



SERMO uII [* 1Kb]  . De lectione Exodi, de rubo in quo flamma erat et rubus non comburebatur  .

NUM. 1.---Que aduertenda de apparitione in rubo.  Cum diuina lectio legeretur, magnum miraculum, quod Moysen famulum Dei intentissimum fecerat, etiam nos corde exspectauimus; quia intenti etiam ipsi facti sumus, quomodo in rubo apparebat ignis, et rubus non cremabatur. Deinde aduertimus sacram Scripturam prius dixisse, quod angelus Domini apparuerit Moysi in rubo . Deinde Moyses non iam quasi cum angelo, sed tanquam cum Domino loquebatur. Tertio aduertimus, quod cum Moyses nomen Dei quereret, ut haberet quid diceret filiis Isrel, interrogantibus quod nomen Dei esset, qui illum ad eos misisset, respondit: Ego sum qui sum. Neque hoc transeunter, sed repetitione commendans adiecit: Dices itaque filiis Isrel: Qui est, misit me ad uos. Postremo iam enuntiato nomine suo, adhuc adiunxit: Hec dices eis: Dominus Deus patrum uestrorum, Deus Abraham, et Deus Isaac, et Deus Iacob misit me ad uos. Et hoc mihi nomen est in eternum . De his, quod Dominus donat, audite. Magna quidem sunt, tanquam inuolucra mysteriorum Dei: que si congruenter et sufficienter conemur euoluere, nec uires, nec tempus sufficient.

2. Rubus flamma inherente non crematus quid significat. Quod ergo breuiter possumus dicere, non frustra, non inaniter, non sine alicuius significatione secreti, in rubo flamma erat, et rubus non cremabatur. Rubus enim spinarum est quoddam genus: nec in laude aliqua poni potuit, quod peccatori terra produxit. Nam primitus peccanti homini dictum est, Terra spinas et tribulos pariet tibi . Neque idipsum quod rubus non cremabatur, id est flamma non comprehendebatur, bonum aliquid putare debemus. Si enim flamma significat aliquid boni, in qua angelus apparebat, uel Dominus; unde etiam cum uenit Spiritus sanctus, uise sunt illis lingue diuise uelut ignis ; comprehendi debemus hoc igne, non autem propter duritiam non cremari. Rubus quem non cremabat, populus qui Deo reluctabatur. Spinosum igitur populum Iudeorum significabat rubus, quo Moyses mittebatur. Et ideo rubus non cremabatur, quia duritia Iudeorum, sicut dixi, legi Dei reluctabatur. Nam si ille populus spinis non significaretur, non ab eo spinis Christus coronaretur .

3. Qui Moysi loquebatur, Christum fuisse, quorumdam opinio. Quod autem idem ipse, qui loquebatur Moysi, et angelus Domini et Dominus dicitur, magna questio est, nec temerarium debet habere affirmatorem, sed cautum inquisitorem. Due sunt autem sententie, que hinc proferri possunt, quarum quelibet uera sit, ambe secundum fidem sunt. Quod dixi, quenam earum uera sit; hoc dixi, quidnam eorum senserit qui scripsit. Nam quando nos inquirentes Scripturas sentimus aliquid, quod scriptor forte non sensit; non tamen hoc sentire debemus, quod abhorret a regula  fidei, a regula ueritatis [1 1Kb] . Ergo ambas sententias propono: sit fortassis et tertia, que me latet. Ex his autem duabus propositis, eligatis quam uolueritis. Aliqui dicunt ideo et angelum Domini dictum et Dominum, quia Christus erat, de quo aperte propheta dicit quod sit magni consilii Angelus . Angelus enim officii nomen est, non nature. Nam angelus grece, qui latine nuntius appellatur. Nuntius ergo actionis nomen est: agendo, id est, aliquid nuntiando, nuntius appellatur. Quis neget Christum nuntiasse nobis regnum celorum? Deinde angelus, id est nuntius, mittitur ab eo qui per eum aliquid nuntiat. Et quis neget Christum missum? qui toties dicit, Non ueni facere uolutatem meam, sed uoluntatem eius qui me misit ; ipse proprie missus. Nam Sile, illa piscina, interpretatur Missus. Ideo cui oculos luto inunxit, inde lauare faciem iussit . Nullius enim uisus aperitur, nisi eius qui a Christo mundatur. Ergo idem angelus, idem Dominus.

4. In ea opinione cauendum Arianorum argumentum. Sed hic occurrit aliquid precauendum. Non enim desunt heretici qui dicant, Patris et Filii distare et dissonare naturas, et non eos esse unius eiusdemque substantie. Catholica autem fides credit Patrem et Filium et Spiritum sanctum unum Deum, unius substantie Trinitatem, inseparabiliter, equaliter, non commixtione confusam, non distinctione separatam. Illi ergo qui persuadere moliuntur Filium non esse eiusdem substantie cuius est Pater, argumentantur ex hoc quod Filius uisus est patribus: Pater, inquiunt, non est uisus; inuisibilis autem et uisibilis diuersa natura est. Et ideo, inquiunt, de Patre dictum est, Quem nemo hominum uidit, nec uidere potest . Ut ille qui uisus est non solum Moysi, sed etiam Abrahe; non solum Abrahe, sed etiam ipsi Adam et ceteris patribus, non Deus Pater, sed Filius potius credatur, ut intelligatur creatura. Catholica non hoc dicit. Sed quid dicit? Deus Pater, Deus Filius; incommutabilis Pater, incommutabilis Filius; eternus Pater, ceternus Filius; inuisibilis Pater, inuisibilis Filius. Nam si dixeris Patrem inuisibilem, Filium uisibilem; distinxisti, imo uero separasti substantias. Quomodo gratiam inuenisti, qui fidem perdidisti? Soluitur ergo ista questio sic: Deus Pater et Filius et Spiritus sanctus, natura propria inuisibilis est: apparuit autem quando uoluit, cui uoluit; non ut est, sed ut uoluit cui seruiunt omnia. Si enim anima tua cum sit inuisibilis in corpore tuo, ut appareat profert uocem, et uox in qua apparet anima tua cum loqueris, non est substantia anime tue; aliud est illa, aliud est uox; et tamen apparet, et in ea re que ipsa non est: sic et Deus si in igne apparuit, non est ignis; si in fumo apparuit, non est fumus; si in sono apparuit, non est sonus. Non sunt hec Deus, sed indicant Deum. Hoc retento, securi credimus potuisse dici Filium qui apparuit Moysi, et Dominum et angelum Domini.

5. Aliorum sententia, angelum Moysi apparuisse, non Christum. Qui uero existimant uere eum angelum Domini  fuisse, non Christum, sed angelum missum; necesse est ut exigatur ab eis ratio, quare dictus sit Dominus. Quomodo enim ab eis qui Christum fuisse diccunt, exigitur quare dictus sit angelus; sic ab eis qui angelum dicunt, exigitur quare dictus sit Dominus. Sed illi qui Christum dicunt fuisse, iam commemoraui, quomodo inde exeant, quare dictus sit angelus, quia propheta aperte dixit Dominum Christum magni consilii Angelum. Illi ergo qui dicunt angelum, respondere debent quare appellatus sit Dominus. Respondent et ipsi: Sicut in Scripturis propheta loquitur, et dicitur quia Dominus loquitur; non quia Dominus est propheta, sed quia Dominus est in propheta; sic et cum per angelum dignatur Dominus loqui, quomodo per apostolum, quomodo per prophetam, recte dicitur et angelus propter se ipsum, et Dominus propter habitantem Deum. Certe enim Paulus homo erat, et Christus Deus; et ait tamen ipse Paulus, An uultis experimentum eius accipere, qui in me loquitur Christus ? Dixit et propheta, Audiam quid loquetur in me Dominus Deus . Qui loquitur in homine, loquitur in angelo. Ideo apparuit Moysi angelus Domini, et dixit, Ego sum qui sum [1 1Kb] . Habitatoris uox est, non templi.

6. Difficultas in ea sententia diluitur. Nam si propterea Christus erat, cum angelus dictus sit, quia unus erat; quid facimus, quando Abrahe tres apparuerunt? quid hic dicimus? Tres apparuerunt, et Abraham tanquam ad unum loquens dixit, Domine. Quid dicimus? quare tres? An ipsa Trinitas erat? Quare ergo Dominus? Quia Trinitas unus Dominus, non sunt tres domini: et Trinitas unus Deus, non tres [2 1Kb] ; una substantia, tres persone. Neque enim Pater Filius est, aut Filius Pater est, aut Spiritus sanctus uel Pater uel Filius est. Sed Pater non est nisi Filii; Filius non est nisi Patris; Spiritus et Patris et Filii. Quamuis in illis tribus aliqui dicunt, quod unus ibi excellebat, quem Dominum appellabat Abraham, quando apparuerat cum duobus, tanquam Christus cum Angelis suis. Sed quid agimus, quia cum duo mitterentur ad Sodomam apparentes fratri Abrahe Lot, et ipse agnoscit in eis diuinitatem; et cum duos uideat, Dominum appellat ? Et ille in tribus Dominum, et in duobus ille Dominum. Ne separemus ergo Trinitatem et faciamus in Sodoma dualitatem, puto quod melius intelligimus, quia patres nostri Dominum in Angelis agnoscebant, habitantem in habitatione intelligebant; non portantibus, sed insidenti gloriam dabant. Quam sententiam confirmat non solum Epistola que scribitur ad Hebreos, ubi dicitur, Si enim qui per Angelos dictus est sermo, factus est firmus ?; sed etiam in Actibus Apostolorum Stephanus dicit, arguens  et increpans Iudeos, Dura ceruice, et non circumcisi corde et auribus. Dura ceruice, spine non cremate. uos semper resistitis Spiritui sancto. Ideo rubus non cremabatur, quia flamme Spiritus ab spinis peccatorum resistebatur [1 1Kb] : uos semper resistitis Spiritui sancto. Quem prophetarum non occiderunt patres uestri?  qui accepistis Legem in edictis Angelorum, et non custodistis . Si diceret, Angeli, et non, Angelorum; non deerant illi qui dicerent, Christus est, quia dictus est magni consilii Angelus. Angelus Christus, numquid Angeli Christus? Dicit et apostolus Paulus, quoniam semen Abrahe dispensatum est [2 1Kb] : Dispositum, inquit, per Angelos in manu Mediatoris .

7. Dei nomen proprium. Iam ergo angelus, et in angelo Dominus, dicebat Moysi querenti nomen suum, Ego sum qui sum. Dices filiis Isrel: Qui est, misit me ad uos. Esse, nomen est incommutabilitatis. Omnia enim que mutantur, desinunt esse quod erant, et incipiunt esse quod non erant. Esse uerum, esse sincerum, esse germanum, non habet nisi qui non mutatur. Ille habet esse cui dicitur, Mutabis ea et mutabuntur; tu autem idem ipse es . Quid est, Ego sum qui sum, nisi, Aeternus sum? Quid est, Ego sum qui sum, nisi, Mutari non possum? Nulla creatura, non celum, non terra, non Angelus, non uirtus, non Sedes, non Dominationes, non Potestates. Cum ergo sit hoc nomen eternitatis, plus est quod dignatus est habere nomen misericordie. Ego sum Deus Abraham, et Deus Isaac, et Deus Iacob. Illud in se, hoc ad nos. Si enim hoc solum esse uellet quod est in se, quid essemus nos? Si intellexit, imo quia intellexit Moyses, cum ei diceretur, Ego sum qui sum, Qui est, misit me; multum hoc credidit esse ad homines, multum hoc uidit distare ab hominibus. Qui enim hoc quod est et uere est, digne intellexerit, et qualitercumque lumine ueracissime essentie, uel strictim, sicut coruscatione afflatus fuerit; longe se uidet infra, longe remotissimum, longe dissimillimum: sicut ille ait, Ego dixi in ecstasi mea. Assumpta enim mente uidit nescio quid, quod plus ad illum erat. Hoc erat quod uerum erat. Dixi, inquit, in ecstasi mea. Quid? Proiectus sum a facie oculorum tuorum . Cum ergo ad id quod dicebatur, non ad id quod uidebatur, longe se imparem uideret Moyses et quasi minus capacem, unde inflammatus ipso desiderio uidendi quod est, dicebat Deo cum quo loquebatur, Ostende mihi temetipsum : quasi ergo ab illa excellentia essentie longe dissimilis desperaret, erigit desperantem, quoniam uidit timentem: tanquam diceret, Quoniam dixi, Ego sum qui sum, et, Qui est, misit me; intellexisti quid sit esse, et desperasti te capere: erige spem, Ego sum Deus Abraham, Isaac et Iacob; sic sum quod sum, sic sum ipsum esse, sic sum cum ipso esse, ut nolim hominibus deesse. Si  quo modo possumus Dominum querere et inuestigare eum qui est, et quidem non longe positum ab unoquoque nostrum: in illo enim uiuimus, et mouemur, et sumus : laudemus ergo ineffabiliter eius essentiam et amemus misericordiam. Amen.



SERMONIS uIII [* 1Kb] , De decem plagis et decem preceptis, FRAGMENTUM  .



Alias in Fragmentis 2.

1. Prius in fundamento posita rerum gestarum firmitate, significantiam debemus inquirere; ne subtracto fundamento, in ere uelle edificare uideamur. Sed ad plagas decem non pertinet quod primum factum est signi causa, ut uirga in serpentem conuerteretur. Aditus enim ipse erat ad Pharaonem, quo commendabatur Moyses educturus ex Aegypto populum Dei: nondum autem contumaces feriebantur, sed diuino signo iam terrebantur. uirga significat regnum Dei: idemque regnum Dei esse utique populum Dei. Serpens autem tempus mortalitatis huius; mors enim a serpente propinata est. Tanquam ergo cadentes de manu Domini in terram, mortales effecti sunt: unde proiecta uirga ex manu serpens effecta est. Fecerunt et magi Pharaonis similiter; uirgis eorum proiectis serpentes facti sunt: sed prius serpens Moysi, id est, uirga Moysi deuorauit omnes serpentes magorum . Tunc demum cauda comprehensa, identidem uirga facta est, et regnum remeauit ad manum. Sunt ergo uirge magorum populi impiorum uicti Christi nomine; cum in eius corpus transferuntur, tanquam a serpente Moysi deuorantur: donec redeat regnum Dei ad manum Dei, sed in fine mortalis seculi, quod significat cauda serpentis, magnum signum fiat. Audistis que debeatis desiderare: audite que debeatis uitare.



CAPUT PRIMUM.

2. Primum preceptum in Lege de colendo uno Deo, Non erunt, inquit, tibi dii alii preter me . Prima plaga Aegyptiorum, aqua conuersa in sanguinem . Compara primum preceptum prime plage; Deum unum ex quo sunt omnia, in similitudine intellige aque, ex qua generantur omnia. Quo autem pertinet sanguis, nisi ad carnem mortalem? Quid est ergo conuersio aque in sanguinem, nisi quia obscuratum est insipiens cor eorum? Dicentes enim se esse sapientes, stulti facti sunt: et commutauerunt gloriam incorruptibilis Dei in similitudinem imaginis corruptibilis hominis . Gloria incorruptibilis Dei sicut  aqua, similitudo imaginis corruptibilis hominis sicut sanguis. Et hoc quidem fit in corde impiorum. Nam Deus incommutabilis manet. Neque enim quia et Apostolus dixit, Commutauerunt, ideo mutatus est Deus.



CAPUT II.

3. Secundum preceptum, Non accipies nomen Domini Dei tui in uanum . Qui enim accipit nomen Domini Dei sui in uanum, non mundabitur. Nomen Domini Dei nostri Iesu Christi ueritas est: ipse enim dixit, Ego sum ueritas . ueritas ergo mundat, uanitas inquinat. Et quoniam qui loquitur ueritatem, de Deo loquitur, qui enim loquitur mendacium, de suo loquitur : ueritatem loqui, est rationabiliter loqui; uanitatem autem loqui, est strepere potius, quam loqui: merito, quia secundum preceptum est dilectio ueritatis, cui contraria est dilectio uanitatis; loquitur autem ueritas, perstrepit uanitas: huic precepto secundo contrariam uidete secundam plagam. Que est illa secunda plaga? Ranarum abundantia . Habes expressam significatam uanitatem, si attendas ranarum loquacitatem. uide amatores ueritatis, non accipientes in uanum nomen Domini Dei sui, loqui sapientiam inter perfectos , etiam inter imperfectos [1 1Kb] . Non quidem loqui quod capere non possunt; non tamen recedere a ueritate, et pergere in uanitatem. Quamuis enim imperfecti non capiunt si quid paulo excelsius fuerit disputatum de uerbo Dei Deo apud Deum, per quod facta sunt omnia , possintque capere quod inter eos loquitur Paulus tanquam inter paruulos Christi, Iesum Christum, et hunc crucifixum ; non tamen illa est ueritas et ista uanitas. uanitas autem esset, si Christum mortem non impleuisse, sed finxisse diceremus; si uulnera illa in phantasmate fuisse, si sanguinem non uerum, sed simulatum de uulneribus emanasse; si falsas eum cicatrices, tanquam post falsa uulnera, demonstrasse. Cum uero ista omnia uera dicimus, facta dicimus, certa, expressa, impleta credimus et predicamus; quamuis de sublimi illius et de incommutabili ueritate non loquamur, non tamen imus in uanitatem. Qui autem illa omnia in Christo falsa et simulata dicunt, rane sunt clamantes in palude: strepitum uocis habere possunt, doctrinam sapientie insinuare non possunt. Denique in Ecclesia loquuntur herentes ueritati ueritatem per quam facta sunt omnia, ueritatem uerbum carnem factum et habitantem in nobis; ueritatem Christum natum de Deo, unum de uno, unigenitum et ceternum; ueritatem accepta forma serui natum ex uirgine Maria, passum, crucifixum resurgentem, ascendentem: ubique ueritatem, et quam perfecti capiant, et quam paruulus capere potest [2 1Kb] ; ueritatem, et in pane, et in lacte; in pane magnorum, in lacte paruulorum. Idem quippe panis, ut  lac fiat, per carnem traiicitur. Qui autem huic ueritati contradicunt, et in sua uanitate decepti decipiunt, rane sunt tedium inferentes auribus, non cibum mentibus. Audi denique homines rationabiliter loquentes: Non sunt loquele neque sermones, quorum non audiantur uoces eorum: sed uoces non inanes; quia in omnem terram exiit sonus eorum, et in fines orbis terre uerba eorum . Si autem et ranas uis e contrario intelligere, illum uersum Psalmi recole: uana locuti sunt unusquisque ad proximum suum .



CAPUT III.

4. Tertium preceptum, Memento diem sabbati sanctificare eum . In tertio isto precepto insinuatur quedam uacationis indictio, que est cordis tranquillitas ac mentis, quam facit bona conscientia. Ibi sanctificatio, quia ibi Spiritus Dei. Denique uidete uacationem, hoc est, quietem. Super quem, inquit, requiescet Spiritus meus? Super humilem et quietum et trementem uerba mea . Inquieti ergo resiliunt ab Spiritu sancto, rixarum amatores; calumniarum seminatores, contentionis quam ueritatis cupidiores, inquietudine sua non ad se admittunt quietem sabbati spiritualem. Contra istorum inquietudinem dicitur, tanquam ut sabbatum habeant in corde sanctificationem Spiritus Dei: Esto, inquit, mansuetus ad audiendum uerbum, ut intelligas . Quid intellecturus sum? Deum dicentem, Cessa ab inquietudine tua, non sit tumultus quidam in corde tuo, per corruptionem uolitantibus phantasmatibus et compungentibus te: non sit. Ita enim Deum intellecturus es dicentem tibi, uacate, et uidete quoniam ego sum Deus . Tu per inquietudinem uacare non uis, contentionum tuarum corruptione cecatus, exigis uidere quod non potes. Attende enim et contrariam tertiam plagam huic precepto tertio. Sciniphes nate sunt in terra Aegypti de limo : musce quedam sunt minutissime, inquietissime, inordinate uolitantes, in oculos irruentes, non permittentes hominem quiescere, dum abiguntur et irruunt, dum abacte rursus redeunt; sicut omnino uana phantasmata cordis contentiosorum. Tenete preceptum, cauete plagam.



CAPUT Iu.

5. Quartum preceptum est, Honora patrem tuum, et matrem tuam . Huic contraria quarta Aegyptiorum plaga est . Quid est ? Canina musca: grecum uocabulum est. Caninum est parentes non agnoscere. Nihil tam caninum, quam cum illi qui genuerunt, non agnoscuntur. Merito ergo et catuli canum ceci nascuntur.



CAPUT u.

6. Quintum preceptum est, Non mechaberis . Quinta plaga est mors in pecora Aegyptiorum . Comparemus: da hominem [1 1Kb] mecari meditantem, coniugio non contentum suo: appetitum quemdam carnis in se domare non uult, qui est nobis pecoribusque communis.  Etenim concumbere et generare, etiam pecorum est; ratiocinari, intelligere, humanum est. Ideo ratio que presidet in mente, motus inferiores carnis, tanquam regnans et dominans frenare debet, non immoderate et illicite passim uageque laxare. Ideoque ipsis pecoribus natura datum est, instituente Creatore, ut non moueantur ad feminas et ad concubitum, nisi certis temporibus: neque enim ratione se cohibet alio tempore pecus, sed omnino ipso motu frigescente torpescit. Homo autem ideo semper moueri potest, quia et refrenare motum potest. Tibi dominationem rationis Creator dedit; tibi precepta continentie, tanquam in bestias inferiores lora, concessit. Tenes tu quod pecus non potest; et ideo speras tu quod pecus non potest. Laboras aliquantum in continendo, non laborat pecus: sed gaudebis semper in eternitate ad quam non peruenit pecus. Si opus fatigat, merces consoletur: et ipsa enim patientia est interiorem motum frenare, et quod habes commune cum pecore, non tanquam pecus in omnia laxare. Quod si contempseris te, et in te imaginem Dei [1 1Kb] in qua fecit te, neglexeris, uictus cupiditate insinuatarum rerum, tanquam amisso homine eris pecus; non quasi conuersus in naturam pecoris, sed in hominis forma habens similitudinem pecoris, qui non audis dicentem, Nolite esse sicut equus et mulus, non habentes intellectum . Sed forte eligis tibi esse pecus, et libera uagari libidine, nulla lege appetitum carnis ad continentiam refrenando. Attende plagam: si pecus esse non times, saltem mori time [2 1Kb] .



CAPUT uI.

7. Sextum preceptum, Non occides . Sexta plaga, pustule in corpore et uesice bullientes et scaturientes, et incendia uulnerum ex fauilla fornacis . Tales sunt anime homicidales; ardent ira, quia per iram homicidii fraternitas deperiit. Ardent homines ira, ardent et gratia: sed alius est feruor sanitatis, alius feruor ulceris. Ardentes papule per totum concepta homicidia scatent, et sanum non est: feruet, sed non de Spiritu Dei. Nam et qui uult subuenire, feruet; et qui uult occidere, feruet: ille precepto, iste morbo; ille bonis operibus, iste saniosis ulceribus. Si possemus uidere animas homicidarum, plus plangeremus, quam putrescentia corpora ulceratorum.



CAPUT uII.

8. Sequitur, Non furaberis, , preceptum septimum: et plaga septima, grando in fructibus . Quod contra preceptum subducis, de celo perdis. Nemo enim habet iniustum lucrum sine iusto damno. uerbi gratia, qui furatur, acquirit uestem; sed celesti iudicio amittit fidem. Ubi lucrum, ibi damnum; uisibiliter lucrum, inuisibiliter damnum: lucrum de sua cecitate, damnum de Domini nube. Neque enim aliquid sine prouidentia, karissimi. Aut uere putatis [3 1Kb] , ea que patiuntur homines, dormiente Deo pati? Passim uidentur fieri hec, nubes colligi, imbres infundi, grandinem iaci, tonitruis  terram concuti, coruscatione terreri; passim putantur fieri, et quasi ad diuinam prouidentiam non pertinere. Contra tales cogitationes uigilat ille psalmus: Laudate Dominum de terra , dracones et omnes abyssi, ignis, grando, nix, glacies, spiritus tempestatis, que faciunt uerbum eius . Ergo qui suo malo desiderio forinsecus furantur, iusto Dei iudicio intrinsecus grandinantur. O si possent inspicere agrum cordis sui, profecto lugerent, dum ibi non inuenirent quod in os mentis mitterent; etsi in furto suo inuenirent quod in auiditatem uentris mitterent, maior fames esset hominis interioris, maior fames, et periculosior plaga, et grauior mors. Multi mortui ambulant, et multi facinorosi de uanis diuitiis exsultant. Denique seruum Dei Scriptura intus locupletem dicit: Absconditus, inquit, cordis uestri homo, qui est ante Deum diues ? Non ante homines diues, sed ante Deum diues; et ubi Deus uidet, ibi diues. Quid ergo tibi prodest, si ubi homo non uidet, furaris; et ubi Deus uidet, grandinaris?



CAPUT uIII.

9. Octauum preceptum, Falsum testimonium non dices . Octaua plaga, locusta , animal dente noxium. Quid autem uult falsus testis, nisi nocere mordendo, et consumere mentiendo? Denique admonens homines Dei Apostolus, ne se falsis criminationibus appetant: Si mordetis, inquit, et comeditis inuicem, uidete ne ab inuicem consumamini .



CAPUT IX.

10. Nonum preceptum, Non concupisces uxorem proximi tui . Nona plaga, dense tenebre . Etenim est quedam mechia, contra quam supra preceptum est, etiam in non appetenda castitate uxoris aliene [1 1Kb] . Mechus est enim qui non it ad uxorem alienam, tantum quia non contentus est sua. Iamuero non solum post suam peccare, sed etiam alienam attentare, uere dense sunt tenebre. Nihil enim sic dolet in corde patientis; et qui hoc facit alteri, nichil sic uolet pati. Ad alienam paratior est omnis homo: hoc autem nescio utrumne est qui tolerabiliter ferat. O densas tenebras ista facientium, talia concupiscentium! uere excecantur furore horribili. Furor enim indomitus est, conculcare [2 1Kb] uiri uxorem.



CAPUT X.

11. Decimum preceptum, Non concupisces ullam rem proximi tui; non pecus, non possessionem, non subiugium [3 1Kb] , non aliquid omnino proximi tui concupisces . Huic malo plaga contraria est decima, mors primogenitorum . In qua plaga cum comparationem quamdam quero, nichil mihi interim occurrit: fortassis occurrat melius diligentiusque inquirentibus: nisi qui omnes res quas habet heredibus seruat, reprehenditur. Hic autem clamat, qui rem proximi concupiscit, et qui furto aufert, et qui furatur aliquid proximi, non potest nisi  rem proximi furari. Sed de furto superius iam preceptum est; ubi intelligas et rapinam. Non enim de furto preciperet, et de rapina taceret Scriptura, nisi te intelligere uoluisset, quia si penale est clanculo auferre, multo maioris pene est uiolenter eripere. Auferre ergo nolenti  siue occulte, siue palam, habet preceptum suum. Concupiscere autem rem proximi, quod notat Deus in corde, etiamsi iustam ibi successionem queras, non licet. Denique qui uolunt res alienas tanquam iuste possidere, heredes se querunt fieri a morientibus. Quid enim tam iustum uidetur, quam rem sibi derelictam possidere, habere iure communi? Quid apud te facit homo? Dimissum est mihi: hereditate consecutus sum; testamentum lego. Nihil uidetur iustius ista uoce auaritie. Tu laudas quasi iure possidentem: Deus damnat iniuste concupiscentem. uide qualis es, qui optas te ab aliquo heredem fieri. Non uis ut habeat heredes. In heredibus autem nichil carius primogenito. Proinde in primogenitis tuis punieris, qui concupiscendo res alienas, id quod tibi iure non debebatur, quasi iuris umbra [1 1Kb] perquiris. Et facile est quidem, fratres, corporaliter amittere primogenitos. Moriuntur enim homines, siue ante parentes suos, siue post parentes suos, morituri moriuntur: illud molestum est, ne per hanc occultam et iniustam concupiscentiam primogenita cordis tui perdas. Primogenitus enim in nobis imaginem habet gratie Dei, nouus natus, prior natus, inter omnes tanquam natos cordis nostri primogenita fides est. Nemo enim bene operatur, nisi fides precesserit. Omnia opera tua bona filii tui sunt spirituales, sed inter hos tibi primogenita est fides. Quisquis rem alienam occulte concupiscis, interius fidem perdis. Eris enim primo sine dubio simulator, obsequens non caritate, sed fraude; ueluti amans eum a quo te cupis fieri heredem, amando eum mori queris, et ut in re eius te uideas possessorem, illi inuides successorem.



CAPUT XI.

12. Eia, fratres, decursis decem preceptis et decem plagis, comparantes contemptores preceptorum contumacie Aegyptiorum, cautos uos fecimus, ut habeatis securi res uestras in preceptis Dei; res uestras, inquam, res uestras interioris arce uestre, interioris thesauri uestri; res uestras, quas uobis nec fur, nec latro, nec uicinus potens possit auferre; ubi nec tinea, nec rubigo metuenda est: cum quibus diues exit et naufragus. Sic enim eritis populus Dei inter iniquos Aegyptios, illis hec in corde patientibus, uobis autem incolumibus in ipsis interioribus hominibus uestris, donec educatur populus de Aegypto quodam exodo suo; quod et fit: nam illud semel factum est, hoc non cessat fieri.

13. Sanctificatio nulla diuina et uera est, nisi ab Spiritu sancto. Non enim frustra dictus est proprie Spiritus sanctus; cum sit et Pater sanctus et Filius sanctus, nomen tamen proprium hoc Spiritus accepit, ut tertia in Trinitate persona Spiritus sanctus diceretur. Ipse requiescit super humilem et quietum  , tanquam in sabbato suo. Ad hoc septenarius numerus etiam sancto Spiritui deputatur, hoc Scripture nostre satis indicant. uiderint meliora meliores, et maiora maiores; et de isto septenario numero subtilius aliquid et diuinius aliquid dicant et explicent: ego tamen, quod in presenti sat est, illud uideo, illud uos ad uidendum commemoro, septenariam istam rationem inueniri proprie sancto Spiritui deputatam; quia septimo die sonat sanctificatio. Et unde probamus sancto Spiritui deputari septenariam numeri rationem? Dicit Isaias Spiritum Dei uenire super fidelem, super christianum, super Christi membrum, sapientie et intellectus, consilii et fortitudinis, scientie et pietatis, Spiritum timoris Dei . Si secuti estis, septem res percucurri, tanquam descendentem ad nos Spiritum Dei a sapientia usque ad timorem, ut nos ascendamus a timore ad sapientiam: Initium sapientie timor Dei . Ita ergo septenarius Spiritus et unus Spiritus, septenaria operatione unus. An aliquid euidentius uultis? Pentecosten diem festum Scriptura sancta de septimanis factum commemorat. Habetis in scriptura Tobie, ubi euidenter dicitur istum diem factum de septimanis . Septies enim septem, quadraginta nouem in summa redeunt. Sed tanquam ut redeatur ad caput: Spiritu enim sancto ad unitatem colligimur, non ab unitate dispergimur: ideo ad quadraginta nouem additur unum unitatis, et fiunt quinquaginta. Non ergo iam sine causa quinquagesimo die post ascensionem [1 1Kb] Domini uenit Spiritus sanctus. Resurrexit Dominus, ascendit ab inferis, nondum in celum: ab illa resurrectione, ab illa ab inferis assumptione numerantur quinquaginta dies, et uenit Spiritus sanctus, in quinquagenario numero tanquam natalem sibi apud nos faciens. Quadraginta enim diebus hic conuersatus est Dominus cum discipulis suis, quadragesimo die ascendit in celum, et peractis ibi decem diebus, tanquam decimo preceptorum signo, uenit Spiritus sanctus; quia nemo implet legem nisi per gratiam Spiritus sancti. Itaque, fratres, manifestum est septenarium istum numerum ad Spiritum sanctum pertinere. Quisquis autem non coheret unitati Christi, et oblatrat aduersus unitatem Christi, intelligendus est non habere Spiritum sanctum. Contentiones enim et dissensiones non faciunt nisi animales, de quibus Apostolus dicit, Animalis autem homo non percipit que sunt Spiritus Dei . Deinde scriptum est et in Epistola Iude apostoli, Hi sunt qui segregant semetipsos: reprehendens loquebatur: Hi sunt qui segregant semetipsos, animales, Spiritum non habentes . Quid manifestius? quid euidentius? Merito ueniant, etsi eadem credentes que nos, tamen accepturi Spiritum sanctum, quem habere non possunt, quamdiu sunt hostes unitatis. Hos autem  comparat Apostolus magis Pharaonis  , qui in signo tertio defecerunt.

14. Iam uidete quare in tertio signo defecerunt. Mementote eos qui aduersantur unitati, non habere Spiritum sanctum. Tria uero illa precepta prima in Decalogo ad Dei dilectionem pertinere intelliguntur, ut septem cetera intelligantur ad dilectionem proximi pertinere; ut duabus tabulis Legis et decem preceptis, duo illa tanquam summaria precepta teneantur: Diliges Dominum Deum tuum ex toto corde tuo, et ex tota anima tua, et ex tota uirtute tua; et diliges proximum tuum tanquam te ipsum: in his duobus preceptis tota Lex pendet et Prophete . Referamus ergo tria prima precepta ad dilectionem Dei. Que tria prima? Primum, Non erunt tibi dii alii preter me: cui contraria plaga est, aqua conuersa in sanguinem, propter quod [1 1Kb] summum principium Creatoris ad similationem [2 1Kb] humane carnis adductum. Secundum preceptum, Ne accipias nomen Domini Dei tui in uanum, pertinet, quantum arbitror, ad regnum Dei, quod est Filius Dei. Unus enim Deus et unus Dominus noster iehsu Christus per quem omnia. Contra uerbum, rane: uidete contra uerbum ranas, contra rationem strepitum, contra ueritatem uanitatem. Tertium preceptum de sabbato, pertinens ad Spiritum sanctum propter sanctificationem, que prima in sabbato sonuit, quod uobis paulo ante uehementer, quantum potuimus, commendauimus. Huic precepto contraria inquietudo in muscis de corruptione nascentibus, in oculos irruentibus. Ideo in hoc tertio signo defecerunt, qui unitatis inimici Spiritum sanctum non habuerunt: facit enim hoc Spiritus sanctus pena. Aliud enim facit gratia, aliud pena; aliud enim facit implendo, aliud deserendo. Denique ut iam euidenter ipsis confitentibus Pharaonis magis agnoscere ualeamus, quomodo appellatus est in Euangelio Spiritus Dei, uideamus, quod nomen accepit. Obiicientes Domino conuicium Iudei, cum dixissent, Hic non eiicit demonia, nisi in Beelzebub principe demoniorum; respondit ille, Si ego in Spiritu Dei eiicio demonia, certe superuenit in uos regnum Dei : quod alius euangelista sic enarrat, Si ego in digito Dei eiicio demonia . Quod alius euangelista dixit, Spiritus Dei; alius dixit, digitus Dei. Ergo digitus Dei, Spiritus Dei. Ideo Lex data scripta digito Dei, que Lex data est in monte Sina quinquagesimo die post occisionem ouis celebrato Pascha a populo Iudeorum. Implentur quinquaginta dies post occisionem ouis, et datur Lex scripta digito Dei: implentur quinquaginta dies post occisionem Christi, et uenit Spiritus sanctus. Gratias Domino, occultanti prouidenter, aperienti suauiter Iam uidete hoc etiam, fratres, Pharaonis magos euidentissime confiteri. Deficientes in tertio signo dixerunt, Digitus Dei est hic, etc. .



SERMO IX [* 1Kb]  . De decem Chordis  .



CAPUT PRIMUM.

1. Dominus et Deus noster misericors et miserator, longanimis et multum misericors, et uerax; quam largiter prerogat misericordiam in presenti seculo, tam seuere minatur iudicium in futuro seculo. uerba que dixi scripta sunt, et diuinis auctoritatibus [1 1Kb] continentur, quia, Misericors et miserator Dominus, longanimis et multum misericors, et uerax . Multum delectat omnes peccatores et amatores seculi huius, quia misericors et miserator Dominus, quia longanimis et multum misericors. Sed si amas tam multa mitia [2 1Kb] , time ibi et ultimum quod ait, Et uerax  . Si enim nichil aliud diceret, nisi, Misericors et miserator Dominus, longanimis et multum misericors; quasi iam conuerteres te ad securitatem et impunitatem, et ad licentiam peccatorum; faceres quod uelles, utereris seculo, uel quantum tibi permitteretur, uel quantum tibi libido iussisset: et si quis te bene admonendo obiurgaret atque terreret, ut cohiberes te ab immoderato fluxu eundo post concupiscentias tuas, et deserendo Deum tuum; inter medias uoces obiurgantis obsisteres, impudenti quidem fronte, ueluti audita diuina auctoritate, et legeres de libro dominico: Quid me terres de Deo nostro? Ille misericors est, et miserator et multum misericors. Ne talia homines dicerent, unum uerbum addidit in fine, quod ait, Et uerax; et excussit letitiam male presumentium, et induxit timorem dolentium. Gaudeamus ad misericordiam Domini; sed timeamus ad iudicium Domini. Parcit, dum tacet [3 1Kb] . Tacet, sed non semper tacebit . Audi dum non tacet in uerbo, ne non tibi uacet audire dum non tacebit in iudicio.



CAPUT II.

2. Modo enim licet tibi causam tuam componere. Ante ultimum iudicium Dei tui compone causam tuam. Non est unde presumas; cum ille uenerit, nec falsos testes adduces, quibus ille fallatur, nec patronum fraudulentis circumuentionibus et linguosis artibus adhibebis, nec ambies aliquo modo, ut iudicem possis corrumpere. Quid ergo agis apud talem iudicem, quem nec fallere, nec corrumpere poteris? Et tamen est quod agas. Tunc enim ipse erit iudex cause tue, qui modo testis est uite tue. Clamauimus, et laudauimus: componamus causam nostram. Qui testis est operum nostrorum [4 1Kb] , ipse testis est uocum istarum: non sint inanes, conuertantur ad gemitum. Tempus est concordandi cum aduersario tuo cito. Tam  longanimis est Deus uidendo iniqua et non puniendo, ut tamen cito sit futurum iudicium. More quippe humane uite prolixum est, quod Deo breue est. Sed et ipsi seculo et humano generi quod longe uidetur, quid consolatur? Numquid si totius generis humani ultimus dies longe est, uniuscuiusque dies ultimus longe est? Hoc dico, ex Adam multi anni euoluti sunt, multi anni fluxerunt, et deinceps fluent; non quidem tam multi, sed tamen usque in finem seculi transibunt anni, sicut et illi transierunt: longum uidetur quod restat , et tamen ex transacto preterito tempore, sperandus est reliqui temporis finis. Fuit tunc quidam dies qui diceretur hodiernus, ex illo usque ad hunc hodiernum; nonne quidquid futurum fuit, preteritum factum est? Tale habetur, ac si non fuerit. Sic erit quidquid restat extremum. Sed sit et hoc longum, sit prolixum, quantum putaueris, quantum dixeris, quantum cogitaueris, quantum tibi non format Scriptura; sed fingit cogitatio, quantum uis diem iudicii prolonga; numquid ultimum diem tuum, id est, uite tue, quo exiturus es de corpore hoc, producturus es in longum? Sit tibi senectus certa, si potest: cui autem potest? Nonne ex quo incipit homo uiuere, iam potest et mori? Possibilitatem mortis initium uite facit. In hac terra et in genere humano ille solus mori nondum potest, qui nondum cepit uiuere. Incertus ergo dies tanquam quotidianus sperandus est. Si autem tanquam quotidianus sperandus est incertus dies, componatur cum aduersario, dum est tecum in uia. uia enim uocatur hec uita, per quam omnes transeunt; et non recedit iste aduersarius.



CAPUT III.

3. Quis est autem iste aduersarius? Aduersarius iste non est diabolus: nam nunquam te hortaretur Scriptura, ut cum diabolo concordares. Est ergo alius aduersarius, quem sibi homo facit aduersarium: nam ille si aduersarius esset, tecum in uia non esset. At hic est [1 1Kb] tecum in uia, ut concordet tecum. Scit enim quia nisi in uia secum concordaueris, iam tradet te iudici, iudex autem ministro, minister in carcerem . Eloquia ista euangelica sunt, recordantur nobiscum, uel qui legerunt, uel qui audierunt. Ergo quis est aduersarius? Sermo Dei. Sermo Dei aduersarius tuus est. Quare aduersarius est? Quia contraria iubet, quam tu facis. Dicit tibi, Unus est Deus tuus; unum Deum cole. Tu uis dimisso uno Deo tanquam legitimo uiro anime, fornicari per multa demonia: et quod est grauius, non quasi aperte deserens et repudians, sicut apostate faciunt; sed tanquam manens in domo uiri tui admittis adulteros: id est, tanquam christianus non dimittis Ecclesiam, consulis mathematicos, aut aruspices, aut augures, aut maleficos; quasi de uiri domo non recedens adultera anima, et manens in eius coniugio fornicaris. Dicitur tibi, Ne accipias in uanum nomen Dei tui. Ne existimes creaturam esse Christum, quia  pro te suscepit creaturam: et tu contemnis eum qui equalis est Patri, et unum cum Patre [1 1Kb] . Dicitur tibi ut spiritualiter obserues sabbatum: non quomodo Iudei obseruant sabbatum carnali otio; uacare enim uolunt ad nugas atque luxurias suas. Melius enim faceret Iudeus in agro suo aliquid utile, quam in theatro seditiosus existeret: et melius femine eorum die sabbati lanam facerent, quam toto die in menianis [2 1Kb] suis impudice saltarent. Tibi autem dicitur ut obserues spiritualiter sabbatum, in spe future quietis, quam tibi promittit Dominus. Quisquis enim propter illam quietem futuram agit quidquid potest, quamuis laboriosum uideatur quod agit; tamen si ad fidem promisse quietis id refert, nondum quidem sabbatum habet in re, sed habet in spe. Tu autem ad hoc uis requiescere, ut labores; cum ad hoc debeas laborare, ut requiescas. Dicitur tibi, Honora patrem tuum et matrem tuam. Tu autem contumeliam irrogas parentibus, quam non uis pati a filiis tuis. Dicitur tibi, Non occides. Tu autem occidere uis inimicum tuum: et ideo forte non facis, quia times iudicem hominem, non quia cogitas Deum. Ignoras quia ille testis est cogitationum? Illo uiuo quem uis mori, te homicidam tenet in corde. Dicitur tibi, Non mechaberis : id est, non ibis ad aliquam aliam preter uxorem tuam. Tu autem exigis hoc ab uxore, et non uis hoc reddere uxori: et cum debeas in uirtute precedere uxorem, quoniam castitas uirtus est; tu sub uno impetu libidinis cadis, et uis uxorem tuam uictricem esse, tu uictus iacens: et cum tu caput sis uxoris tue, precedit te [3 1Kb] ad Deum, cuius caput es. uis domum tuam capite deorsum pendere? Caput enim mulieris est uir: ubi autem melius uiuit mulier quam uir, capite deorsum pendet domus. Si caput est uir, melius debet uiuere uir, et precedere in omnibus bonis factis uxorem suam; ut illa imitetur uirum, et sequatur caput suum. Quomodo caput Ecclesie Christus est, et hoc iubetur Ecclesie ut sequatur caput suum, et ut per uestigia ambulet capitis sui: sic uniuscuiusque domus habet caput uirum, et tanquam corpus [4 1Kb] feminam . Quo caput ducit, illuc debet corpus sequi. Quare ergo uult caput ire, quo non uult ut corpus sequatur? Quare uult ire uir, quo non uult ut uxor sequatur? Hec iubendo sermo Dei aduersarius est. Nolunt enim homines facere quod uult sermo Dei. Et quid dicam, quia aduersarius est sermo Dei, quoniam iubet? Timeo ne ego ipse aduersarius sim quibusdam, quia hec loquor. Quid ad me pertinet? Fortem me faciat qui terret ut loquar, ut non timeam querelas hominum. Nam qui nolunt castitatem seruare uxoribus suis ,  nolunt me ista dicere. Sed uelint nolint, dicturus sum. Si enim uos non exhortor ut cum aduersario concordetis, ego cum illo in lite remanebo. Qui uobis iubet ut faciatis, ipse nobis iubet ut loquamur. Si non faciendo quod iubet ut faciatis, aduersarii eius estis; non dicendo quod iubet ut dicamus, aduersarii eius remanebimus.



CAPUT Iu.

4. Numquid in ceteris, que supra dixi, multis immoratus sum? Hoc enim presumimus de Charitate uestra, quia unum Deum colitis. Hoc presumimus de fide catholica, que in uobis est, quia Filium Dei equalem creditis Patri: nec in uanum accipitis nomen Domini Dei uestri, ut putetis creaturam esse Filium Dei. Quoniam omnis creatura uanitati subiecta est . Sed creditis eum equalem Patri esse, Deum de Deo, uerbum apud Deum, uerbum Deum, per quod facta sunt omnia, lumen de lumine, ceternum illi qui genuit, unum cum illo qui genuit; et hoc uerbum creditis assumpsisse creaturam, de uirgine Maria assumpsisse mortalitatem, et passum fuisse pro nobis: ea legimus, et credimus, ut saluemur. Nec in eo immoratus sum, ut quidquid facitis, pro spe futura faciatis. Noui enim omnium Christianorum mentes de seculo futuro cogitare. Qui enim non de futuro seculo cogitat, nec propterea christianus est, ut id quod in fine Deus promittit, accipiat, nondum christianus est. Neque in eo immoratus sum, ubi dicit sermo Dei, Honora patrem tuum et matrem tuam. Multi enim honorant parentes, et raro inuenimus parentes conquerentes de improbitate filiorum; quamuis non desint: sed tamen quam raro fit, tam breuiter monendum fuit. Nec in eo ubi dictum est, Non occides, immorari uolui: non enim credo esse hic turbam homicidarum. Illud uero malum late serpens plus occupauit, et in eo uehementius irritatur aduersarius ille, qui ideo clamat, ut sit aliquando amicus. Querele quotidiane sunt, quanquam ipse femine iam nec audent conqueri de uiris suis. Ita inuadens omnia consuetudo pro lege obseruatur, ut iam et mulieribus forte persuasum sit, licere hoc uiris, non licere mulieribus. Solent enim audire adductas mulieres esse ad forum, que forte cum seruis inuente sunt: adductum uirum ad forum, quia inuentus est cum ancilla sua, nunquam audierunt; cum sit par peccatum. In peccato pari innocentiorem facit uideri uirum, non diuina ueritas, sed humana peruersitas. Et si forte hodie acriorem quisquam passus fuerit uxorem suam, et liberius murmurantem, cui iam uidebatur quia licebat uiro et audiuit in Ecclesia quia non licet uiro: si ergo passus fuerit uxorem suam liberius iam, ut dixi, murmurantem, et dicentem sibi, Non licet quod facis; simul audiuimus, christiani sumus, quod a me exigis, redde mihi: fidem tibi debeo, fidem mihi debes, fidem Christo ambo debemus; et si me fallis, non fallis eum cuius sumus, non fallis eum qui nos emit. Hec atque huiusmodi audiens ille, que non solet, dum non uult in se fieri sanus, in me fit insanus, irascitur, maledicit; fortassis etiam dicat, Quomodo factum  est ut huc ille ueniret  , aut uxor mea ipso die in ecclesiam procederet? Et hoc credo quod in cogitatione sua dicat: nam libere erumpere in uocem non audet, nec ante solam uxorem suam. Fortassis enim si eruperit, et hoc dixerit, potest illa respondere, et dicere: Quare maledicis, cui paulo ante acclamabas? Certe coniuges sumus: cum lingua tua discordas, mecum concorditer quomodo uiuere poteris? Nos, fratres, pericula uestra intuemur, non uoluntates uestras attendimus: nam et medicus si uoluntatem egri attendat, nunquam illum curat. Quod non est faciendum, non fiat: quod prohibet Deus, non fiat. Qui Deo credit, ab ipso audit quod dicimus. Certe melius erat quibusdam nolentibus corrigi, ut uel huc non ueniremus, si ista dicturi eramus; uel quia iam uenimus, non ea diceremus.

5. Nudiustertiano die memini me dixisse Sanctitati uestre, quia si citharedi essemus, aut huiusmodi aliquid populariter exhibentes pro studiis nugacitatis uestre, que iam quesumus ut relinquatis, tenuissetis nos, ut daremus uobis diem, et quisque pro modulo suo conferret nobis mercedem. Quare ambularemus delectati uanis canticis nulli rei profuturis, ad tempus dulcibus, in posterum amaris? Talibus etenim turpitudinibus cantionum animi humani illecti eneruantur, et decidunt a uirtute, defluentes in turpitudinem; et propter ipsas turpitudines postea sentiunt dolores, et cum magna amaritudine digerunt quod cum dulcedine temporali biberunt. Melius ergo nos amara uobis cantamus ad tempus, que postea dulcescant in uobis. Nec mercedem aliquam exigimus, nisi ut faciatis que dicimus: imo non faciatis, si nos dicimus: si autem omnibus ille dicit, qui neminem timet, et per quem fit in nomine ipsius et in gloria misericordie ipsius, ut et nos neminem timeamus; omnes audiuimus, omnes faciamus, omnes cum nostro aduersario concordemus.

6. Putate me citharedum esse [1 1Kb] ; quid uobis possum amplius canere? Ecce psalterium fero, decem chordas habet: hoc uos paulo ante cantastis, antequam inciperem loqui; chorus meus uos fuistis.



CAPUT u.

Nonne uos paulo ante cantastis, Deus, canticum nouum cantabo tibi, in psalterio decem chordarum psallam tibi ? Ipsas decem chordas modo percutio. Quare amara est uox psalterii Dei? Psallam tibi in psalterio decem chordarum. Non uobis hoc canto, quod uos non faciatis. Decalogus enim Legis decem precepta habet: que decem precepta sic sunt distributa, ut tria pertineant ad Deum, septem pertineant ad homines. Tria ad Deum, que iam dixi: Unus est Deus noster, ei nullam similitudinem [2 1Kb] debemus facere, et non fornicari post Deum, qui unus est: quia Deus [3 1Kb] et Christus Filius Dei unum est cum  Patre. Et ideo non debet a nobis accipi in uanum, ut putemus eum factum, id est, creaturam aliquam, per quem facta sunt omnia: quia ipse unus Deus, Pater est et Filius et Spiritus sanctus. In Spiritu sancto, hoc est, in dono Dei, requies nobis sempiterna promittitur. Inde modo pignus accepimus. Sic enim dicit Apostolus: Qui dedit nobis pignus Spiritum [1 1Kb] . Si pignus accepimus, ut incipiamus in Domino et in Deo nostro tranquilli esse, ut simus in Deo nostro mites, simus in Deo patientes; erimus etiam in illo unde pignus accepimus, in eternum quieti; quod erit sabbatum sabbatorum, propter ipsam requiem pertinentem ad donum Spiritus sancti. Tertium itaque preceptum de sabbato, quod diximus, quod carnaliter Iudei celebrant, nos spiritualiter agnoscamus. Nam quia Spiritus sanctus dicitur [2 1Kb] , propterea septimum diem sanctificauit Deus, quando fecit omnia opera sua, sicut in Genesi scriptum legimus. Non ibi habes nominatam sanctificationem, nisi illo die ubi dicitur, Requieuit Deus ab operibus suis. Non enim fatigatus erat Deus, ut diceretur, Requieuit Deus ab operibus suis : sed in illo uerbo tibi laboranti requiem promisit; ut quia fecit omnia bona ualde, et sic dicitur, Requieuit Deus, intelligas etiam te post bona opera requieturum, et sine fine requieturum. Nam omnia superiora que dicta sunt, id est, dies superiores habent uesperam: septimus iste dies non habet uesperam, ubi Deus sanctificauit requiem. Dicitur ibi, Factum est mane, ut inciperet ipse dies. Non dictum est, Factum est uespere, ut finiretur dies: sed dictum est, Factum est mane, ut fieret sine fine dies. Sic incipit ergo requies nostra, quasi mane: sed non finitur, quia in eternum uiuemus. Ad hanc spem quidquid facimus si facimus, sabbatum obseruamus. Ipsa est tertia chorda huius decalogi, id est, psalterii decachordi: in tribus enim chordis ad Deum pertinent precepta.



CAPUT uI.

7. Si diceretur nobis, Diliges Dominum Deum tuum ex toto corde tuo, et ex tota anima tua, et ex tota mente tua, et de proximo nostro nichil diceretur, non esset decachordum, sed trichordum. Quia uero addidit Dominus, Et diliges proximum tuum tanquam te ipsum; et contexuit dicens, In his duobus preceptis tota Lex pendet et Prophete : tota Lex in duobus preceptis est, in dilectione Dei et dilectione proximi; ad duo itaque precepta, id est, ad dilectionem Dei et proximi pertinet decalogus. Ad primum preceptum tres chorde pertinent, quia Deus est Trinitas. Ad alterum uero preceptum, id est, ad dilectionem proximi, septem chorde: quomodo uiuatur inter homines. Nam ipse numerus septenarius, tanquam septem chordarum, incipit ab honore parentum: Honora patrem tuum et matrem tuam . Ad parentes enim suos  homo aperit oculos, et hec uita ab eorum amicitia sumit exordium. Quisquis autem suis parentibus non defert honorem, quibus parere [1 1Kb] poterit? Honora patrem tuum et matrem tuam. Et dicit Apostolus: Honora patrem tuum et matrem tuam, quod est mandatum primum . Quomodo primum, quando quartum est mandatum, nisi quia in septenario numero est primum? Ad dilectionem proximi primum est in altera tabula. Nam ideo due tabule Legis date sunt. Deus enim famulo suo Moysi in monte duas tabulas dedit, in quibus duabus tabulis lapideis conscripta erant decem precepta Legis  ; tria in una tabula ad Deum pertinentia, septem in altera tabula ad proximum. In altera ergo tabula primum est, Honora patrem tuum et matrem tuam. Secundum, Non mechaberis. Tertium, Non occides. Quartum, Non furaberis. Quintum, Non falsum testimonium dices. Sextum, Non concupisces uxorem proximi tui. Septimum, Non concupisces rem proximi tui. Hec iungamus illis tribus ad dilectionem Dei pertinentibus , si in psalterio decem chordarum uolumus cantare canticum nouum.



CAPUT uII.

8. Attendat enim Charitas uestra, ut dicam quod Dominus suggerit. Accepit Legem populus Iudeorum istam in decalogo: non obseruauit. Et quicumque obtemperabant, timore obtemperabant pene, non amore iustitie: portabant psalterium, non cantabant. Cantanti enim uoluptas est, timenti onus est. Ideo uetus homo aut non facit, aut timore facit; non amore sanctitatis, non delectatione castitatis [2 1Kb] , temperantie, caritatis, sed timore. uetus enim homo est; et uetus homo canticum uetus cantare potest, non nouum. Ut autem cantet canticum nouum, sit nouus homo. Quomodo autem possit esse nouus homo, audi, non me, sed Apostolum dicentem, Exuite, uos, ueterem hominem, et induite nouum. Et ne quis putaret, cum dixit, Exuite, uos, ueterem hominem, et induite nouum; aliquid deponendum esse et aliquid accipiendum, cum de mutando preciperet homine, subiecit et ait, Quapropter deponentes mendacium, loquimini ueritatem . Hoc est quod ait, Exuite ueterem hominem, et induite nouum: hoc dixit, Mutate mores. Seculum diligebatis, Deum diligite: nugatoria iniquitatis, temporales uoluptates diligebatis; proximum diligite. Si dilectione facitis, canticum nouum cantatis: si timore facitis, facitis tamen; portatis quidem psalterium, sed nondum cantatis: si autem nec hoc facitis, proiicitis ipsum psalterium. Melius est uel portare, quam proiicere: sed rursus, melius cum uoluptate cantare, quam cum onere portare. Nec peruenit ad canticum nouum, nisi iam cum uoluptate cantans. Nam qui portat cum timore, adhuc in uetustate est [3 1Kb] . Et quid est quod dico, fratres, attendite. Non concordauit  cum aduersario suo, qui cum timore adhuc facit: timet enim ne ueniat Deus, et damnet illum. Nam nondum delectat castitas, nondum illum delectat iustitia; sed iudicium Dei formidans, a factis temperat: non concupiscentiam ipsam damnans, que seuit in eo. Nondum illum delectat quod bonum est: nondum ibi habet suauitatem, ut cantet canticum nouum; sed de uetustate penas timet: nondum concordauit cum aduersario.



CAPUT uIII.

9. Tales enim homines, plerumque supplantantur tali cogitatione, ut dicant sibi: Si fieri posset, non nobis minaretur Deus, non talia per Prophetas suos diceret, que homines deterrerent; sed antequam [1 1Kb] ueniret, daret omnibus indulgentiam, ignosceret omnibus, postea ueniret, neminem mitteret in gehennas. Iam quia iniquus est, iniquum uult Deum. uult te Deus facere similem sui, et conaris tu Deum facere similem tui. Placeat tibi ergo Deus qualis est, non qualem illum esse uis. Peruersus enim es, et talem uis Deum qualis es, non qualis est. Si autem placeat tibi qualis est, corrigeris, et diriges in eam regulam cor tuum, a qua nunc alienus distortus es. Placeat tibi Deus qualis est, ama qualis est: non te ipse amat qualis es, sed odit te qualis es. Ideo tui miseretur, quia odit te qualis es, ut faciat te qualis nondum es. Faciat te, dixi, qualis nondum es. Nam illud tibi non promittit, quia faciet te qualis est. Nam eris qualis est, sed ad quemdam modum; id est, imitator Dei uelut imago, sed non qualis imago est Filius. Nam etiam imagines in hominibus diuerse sunt. Filius hominis habet imaginem patris sui, et hoc est quod pater eius, quia homo est sicut pater eius. In speculo autem imago tua non hoc est quod tu. Aliter est enim imago tua in filio, aliter in speculo: in filio est imago tua secundum equalitatem substantie; in speculo autem quantum longe est a substantia, et tamen est quedam imago tua, quamuis non talis, qualis in filio tuo secundum substantiam. Sic in creatura, non hoc est imago Dei, quod est in Filio, qui hoc est quod Pater, id est, uerbum Dei per quod facta sunt omnia. Recipe ergo similitudinem Dei, quam per mala facta amisisti. Sicut enim in nummo imago imperatoris aliter est, aliter in filio: nam imago et imago est; sed aliter impressa est in nummo, aliter in filio, aliter in solido aureo imago imperatoris: sic et tu nummus Dei es, ex hoc melior, quia cum intellectu et cum quadam uita nummus Dei es, ut scias etiam cuius imaginem geras, et ad cuius imaginem factus sis: nam nummus nescit se habere imaginem imperatoris. Ergo ut dicere ceperam, odit te Deus qualis es, sed amat te talem qualem te esse uult: et ideo ille te ut muteris hortatur. Concorda cum illo, et incipe primo bene uelle, et odisse te qualis es: hoc sit tibi initium concordie cum sermone Dei, ut incipias primo tu odisse te qualis es. Cum ceperis et tu odisse te talem qualis es, sicut te talem odit Deus, incipis iam ipsum diligere Deum qualis est.

 10. Aegrum attendite. Aeger egrotantem se odit qualis est: inde incipit concordare cum medico. Quia et medicus odit eum qualis est: nam ideo uult sanum esse, quia odit eum febrientem: et est medicus febris persecutor, ut sit hominis liberator. Sic auaritia, sic libido, sic odium, concupiscentia, luxuria, sic nugacitas spectaculorum, febres sunt anime tue, debes illas odisse cum medico: ita concordas cum medico, niteris cum medico, et libenter audis quod iubet medicus, libenter facis quod iubet medicus, et proficiente iam sanitate incipiunt etiam delectare precepta. Quam onerosus est cibus egris quando reficiuntur: et peiorem horam deputant egri refectionis sue, quam sue accessionis; et tamen cogunt se concordantes cum medico, et quamuis inuiti et obluctantes uincunt se ut aliquid accipiant. Quanta auiditate sani maiora percepturi sunt, unde egri minora uix accipiunt? Sed unde hoc factum est? Quia oderant febrem suam, et cum medico concordauerunt, et simul persequebantur febrem medicus et egrotus. Cum ergo et nos talia dicimus, non odimus nisi febres uestras: imo in nobis ipse sermo Dei febres uestras odit [1 1Kb] , cum quo concordare debetis. Nam nos quid sumus, nisi liberandi uobiscum, sanandi uobiscum?



CAPUT IX.

11. Modo non me intueamini, sed sermonem Dei. Nolite irasci medicamento uestro; non inueni enim aliud qua transirem. ueni ad quintam chordam homo, qui tango psalterium decem chordarum; numquid pretermissurus eram quintam? Imo assidue percussurus. In illa enim uideo iacere totum pene genus humanum, in illa uideo plus laborare [2 1Kb] . Ipsam percutiendo quid dico? Nolite mecari post uxores uestras, quia non uultis ut mechentur post uos uxores uestre. Nolite ire uos, quo eas sequi non uultis. Sine causa uos excusare conamini, quando dicitis: Numquid eo ad uxorem alienam? Ad ancillam meam eo. uis ut dicat uxor tua tibi: Numquid eo ad uirum alienum? Ad seruum meum eo. Dicis: Non est uxor aliena, ad quam uado. Numquid uis dicatur tibi: Non est uir alienus, ad quem uado? Absit ut dicat hoc illa. Melius enim dolet te, quam imitatur te. Illa enim casta et sancta femina et uere christiana, que dolet fornicantem uirum, et non dolet propter carnem, sed dolet propter caritatem; non ideo non uult ut facias, quia et ipsa non facit, sed quia tibi non expedit. Nam si propterea non facit, ut tu non facias; si feceris, faciet. Si autem Deo illud debeat, si Christo illud debeat quod tu exigis, et ideo reddat, quia iubet ille; etsi fornicatur uir, castitatem femina illa Deo exhibet. Christus enim loquitur in cordibus bonarum feminarum, loquitur intus ubi non audit uir, quia nec dignus est, si talis est: loquitur ergo ille interius, et dicit, et filiam suam consolatur huiusmodi uerbis: De iniuriis uiri tui torqueris, quid tibi enim fecit? Dole; sed ipsum noli imitari, ut male facias, sed ipse te imitetur in bono. Nam in eo quod male facit, noli eum putare caput  tuum, sed me Deum tuum [1 1Kb] . Nam si et in eo quod male facit caput est, et secuturum est corpus caput suum; eunt ambo per preceps. Ut autem non sequatur malum caput suum, teneat se ad caput Ecclesie Christum: huic debens castitatem suam, huic deferens honorem suum, absens sit uir, presens sit uir, non peccat illa; quia nunquam est absens, cui debet ut non peccet.

12. Hec ergo, fratres mei, facite, ut possitis concordare cum aduersario. Nec amara sunt que dico; aut si amara sunt, curant. Potio ista si amara est, accipiatur: quia in periculo sunt uiscera, amara est, bibatur. Melius est modica amaritudo in faucibus, quam eternum tormentum in uisceribus. Mutate ergo uos. Quicumque non faciebatis hoc bonum castitatis, iam facite. Nolite dicere: Non potest fieri. Fedum est, fratres mei, turpe est, ut uir dicat non posse fieri quod facit femina. Scelus est, ut uir dicat: Non possum. Quod potest femina, uir non potest? Quid enim, illa carnem non portat? Prior a serpente decepta est. Caste uxores uestre ostendunt uobis fieri posse quod non uultis facere, et dicitis fieri non posse! Sed forte dices, ideo illam facilius facere posse, quia multa illi custodia est, legis preceptum, diligentia maritalis, terror etiam legum publicarum; est etiam uerecundie et pudoris illius magnum munimentum. Multe custodie faciunt feminam castiorem, uirum castum faciat ipsa uirilitas. Nam ideo mulieri maior custodia, quia maior infirmitas. Illa erubescit uiro, tu non erubescis Christo? Tu liberior, quia fortior: quia facile uincis, ideo tibi commissus es. Super illam et diligentia uiri, et terror legum, et consuetudo morum, et uerecundia maior: et Deus super te, tantum Deus. Inuenis enim facile pares uiros, quibus non timeas erubescere, quia faciunt illud multi. Et tanta est peruersitas generis humani, ut aliquando metuendum sit ne castus erubescat inter impudicos. Ideo non cesso tangere quintam istam chordam, propter ipsam peruersam consuetudinem et labem totius, ut dixi, generis humani. Si quis inter uos faciat homicidium, quod auertat Deus, pellere illum uultis de patria, et continuo, si fieri potest, excludere. Si quis faciat furtum, odistis illum, nec uidere uultis. Si quis dicat falsum testimonium, abominamini, nec uobis homo uidetur. Si quis concupiscat alienas res, raptor et iniustus deputatur. Si quis uolutatur eum ancillis suis, amatur, blande accipitur; conuertuntur uulnera in ioca. Si quis autem existat qui dicat se castum, non facere adulterium, notum autem sit quod non faciat; erubescit accedere ad illos non sui similes, ne insultent, ne irrideant, ne dicant non esse uirum. Ad hoc delapsa est humana peruersitas, ut uir habeatur uictus a libidine, et uir non habeatur uictor libidinis. Triumphantes exsultant, et non sunt uiri: iacent prostrati, et uiri sunt? Si spectares, ille tibi uideretur fortior [2 1Kb] , qui iaceret sub bestia, quam qui perimeret bestiam?

 13. Sed quia dissimulatis a pugna interiore [1 1Kb] , et delectant uos pugne exteriores, ideo non uultis pertinere ad canticum nouum; ubi dicitur, Qui docet manus meas ad prelium, et digitos meos ad bellum . Est enim bellum quod secum agit homo, dimicans contra concupiscentias malas, frenans auaritiam, elidens superbiam, suffocans ambitionem, trucidans libidinem. Has pugnas facis in occulto, et non uinceris in aperto. Ad hoc docentur manus uestre ad prelium, et digiti uestri ad bellum. Non est hoc in spectaculis uestris. In illis spectaculis non id est uenator, quod citharista; aliud agit uenator, aliud citharista: in spectaculo Dei unum est. Tange easdem decem chordas, et feras occides, utrumque simul facis. Tangis primam chordam, qua unus colitur Deus; cecidit bestia superstitionis. Tangis secundam, qua non accipis nomen Domini Dei tui in uanum; cecidit bestia erroris nefandarum heresum, que id putauerunt. Tangis tertiam chordam, ubi pro spe future quietis facis quidquid facis; interficitur crudelior ceteris bestiis amor seculi huius. Propter amorem enim seculi huius laborant homines in omnibus negotiis: tu autem in omnibus bonis operibus tuis labora, non propter amorem seculi huius, sed propter sempiternam requiem quam promittit Deus. uide quomodo utrumque simul facis, et chordas tangis, et bestias occidis, id est, et citharista es et uenator. Non uos delectant [2 1Kb] talia spectacula, ubi non promeremur oculos editoris, sed oculos Redemptoris? Honora patrem tuum et matrem tuam: tangis quartam chordam, ut honorem parentibus deferas; cecidit bestia impietatis. Non mechaberis: tangis quintam chordam; cecidit bestia libidinis. Non occides: tangis sextam chordam; cecidit bestia crudelitatis. Non furtum facies: tangis septimam chordam; cecidit bestia rapacitatis. Non falsum testimonium dices: tangis octauam chordam; cecidit bestia falsitatis. Non concupisces uxorem proximi tui: tangis nonam chordam; cecidit bestia adulterine cogitationis. Aliud est enim non facere aliquid tale preter uxorem, aliud non appetere alienam uxorem. Ideo duo precepta sunt, Non mechaberis, et, Non concupisces uxorem proximi tui. Non concupisces rem proximi tui: tangis decimam chordam; cecidit bestia cupiditatis. Ita cadentibus omnibus bestiis securus et innocens in Dei dilectione et humana societate uersaris. Tangens chordas decem, quot bestias occidis? Nam multa capita sunt sub istis capitibus. In singulis chordis non singulas bestias, sed greges interficis bestiarum. Sic ergo canticum nouum cum amore, non cum timore cantabis.



CAPUT X.

14. Noli dicere tibi, quando forte luxurianter aliquid uis agere: Uxorem non habeo, facio quod uolo; non enim post uxorem meam pecco. Iam nosti pretium tuum, iam nosti quo accedis, quid manduces, quid bibas; imo quem manduces, quem bibas. Abstine te a fornicationibus. Ne forte mihi dicas: Ad fornicem uado, ad meretricem pergo, ad prostitutam eo: nec illud preceptum uiolo, quo dictum  est, Non mechaberis; quia uxorem nondum habeo, nec post illam aliquid facio: nec illud preceptum uiolo, ubi dictum est, Non concupisces uxorem proximi tui. Qui ad publicam uado, in quod preceptum incurro? Non inuenimus chordam, quam tangamus? non inuenimus chordam? Quo neruo ligemus fugitiuum istum? Non fugiat [1 1Kb] , habet unde ligetur: sed amet, et non erit ligamentum, sed ornamentum. Non enim ligamentum, sed ornamentum in ipsis decem chordis inuenimus. Decem enim precepta ad duo illa referuntur, sicuti audiuimus, ut diligamus Deum et proximum: et duo illa ad unum illud. Unum est autem, Quod tibi fieri non uis, alii ne feceris . Ibi continentur decem, ibi continentur duo.

15. Sed dicis: Furtum si faciam, id facio quod pati nolo: si occidam, id facio quod ab altero pati nolo: si parentibus meis honorem non deferam, quando uolo ut deferatur mihi a filiis meis, id facio quod pati nolo: si sim mechus et aliquid tale moliar, id facio quod pati nolo; nam si quis interrogetur, dicit, Nolo ut uxor mea tale aliquid faciat: si concupisco uxorem proximi mei, nolo quisquam concupiscat meam; id facio quod pati nolo: si concupisco rem proximi mei, nolo ut auferatur mea; id facio quod pati nolo: cum uero ad meretricem eo, cui facio quod pati nolo? Quod grauius est, ipsi Deo. Intelligat Sanctitas uestra. Etenim, Quod fieri tibi non uis, alii ne feceris, ad duo precepta pertinet. Quomodo pertinet ad duo precepta? Si homini non feceris quod pati non uis ab homine, ad proximi preceptum pertinet, ad dilectionem proximi, ad septem chordas: si autem quod non uis pati ab homine, ipsi Deo uis facere, quid est hoc? non facis alteri quod pati non uis? Charior tibi factus est homo quam Deus? Ergo quomodo, inquit, facio ipsi Deo? Corrumpis te ipsum. Et unde iniuriam facio Deo, quia corrumpo me ipsum? Unde facit tibi iniuriam, qui uoluerit forte lapidare tuam tabulam pictam, in qua tabula imago tua est in domo tua inaniter posita ad uanum honorem tuum, nec sentiens, nec loquens, nec uidens? Si quis illam lapidet, nonne in te id contumelia est? Cum uero imaginem Dei, quod es tu, corrumpis in te per fornicationes et per diffluentias libidinis; attendis quia ad nullius uxorem accessisti, attendis quia post uxorem tuam nichil fecisti, quia uxorem non habes; et non attendis per libidines et illicitas fornicationes cuius imaginem uiolasti? Postremo Deus qui scit quid tibi utile sit, qui uere sic suos seruos gubernat ad utilitatem illorum, non ad suam; non enim indiget seruis quasi ad adiutorium, sed tu indiges Domini auxilio: ipse ergo Dominus qui scit quid tibi sit utile, uxorem concessit, nichil amplius. Hoc iussit, hoc precepit, ne per illicitas uoluptates corruat templum eius, quod esse cepisti. Numquid hoc ego dico? Apostolum audite: Nescitis quia templum Dei estis, et Spiritus Dei habitat in uobis? Hoc  dicit Christianis, hoc dicit fidelibus: Nescitis quia templum Dei estis, et Spiritus Dei habitat in uobis? Si quis templum Dei corruperit, corrumpet illum Deus ? uidetis quomodo minatur? Non uis corrumpi domum tuam, quare corrumpis domum Dei? Certe facis [1 1Kb] alicui quod pati non uis. Non est ergo qua euadatur: tenetur ille, qui se teneri non putabat. Omnia enim peccata hominum, aut ad corruptelam pertinent flagitiorum, aut ad facinora nocendi. Quia Deo nocere non potes in facinoribus, in flagitiis eum offendis, in corruptelis eum offendis, in te illi facis iniuriam. Facis enim iniuriam gratie ipsius, domui [2 1Kb] ipsius.

16. Seruum si haberes, uelles ut seruiret tibi seruus tuus: serui tu meliori Domino Deo tuo. Seruum tuum non tu fecisti, et te et seruum tuum ille fecit: uis ut tibi seruiat cum quo factus es, et non uis seruire ei a quo factus es? Ergo cum uis ut seruiat tibi seruus tuus homo, et tu non uis seruire Domino Deo tuo, facis Deo quod tu pati non uis. Ergo illud unum preceptum continet duo, illa duo continent decem, illa decem continent omnia. Cantate ergo in psalterio decem chordarum canticum nouum. Ut autem cantetis canticum nouum, estote homines noui. Diligite iustitiam: habet pulchritudinem suam. Ideo non uultis illam uidere, quia aliud amatis. Nam si aliud non amaretis, eam utique uideretis. Quare illam uidetis [3 1Kb] , quando illam exigitis? Quare laudas fidem, quando illam exigis de seruo tuo? Quam pulchra res fides! Sed tunc pulchra est, quando de seruo exigitur; tunc uidetur, quando ab altero expetitur: quando de te exigitur, non uidetur. Aurum uides, fidem non uides. Sicut lucet aurum ad oculos corporis, sic lucet fides ad oculos cordis. Aperis ad illam oculos cordis, quando uis ut exhibeat illam tibi seruus tuus. Si tibi illam exhibuerit, laudas seruum, et predicas eum, et dicis: Preclarum seruum habeo, magnum seruum habeo, fidelem seruum habeo. Quod laudas in seruo, non exhibes Domino: et eo sceleratius, quia uis ut meliorem habeas tu seruum, quam te Deus. Iubet Deus seruo tuo, ut bonus sit erga te. Quomodo iubet uxori tue, ut etsi tu mechaberis, non mechetur: sic iubet seruo tuo, ut etsi tu non seruis Domino tuo, seruiat tibi. Sed hoc totum uide ut ad admonitionem tuam ualeat, non ad perniciem tuam. Etenim seruus ille quod tibi seruit indigno digne, id est, quod indigno tibi bene seruit, et fideliter seruit, et pure te diligit, Deo debet, non tibi. Iustum est ergo, ut et tu attendas quia sub Domino es, ad quem et ille attendit, ut seruiat tibi. Imple ergo quod dictum est, Quod tibi non uis fieri, alii ne feceris . Sed ipsum alii cum dicis, utrumque attende et proximum et Deum. Canta in psalterio decem chordarum, canta canticum nouum: concorda cum sermone Dei, cum est tecum in uia. Concorda cum aduersario tuo cito, ne cum discordia uenias ante iudicem. Si facis quod audis, concordasti cum eo: si  autem non facis, rixaris cum eo, et nondum composuisti quousque facias.



CAPUT XI.

17. Ut autem concordetis, abstinete uos a detestabilibus corruptelis et a detestabilibus inquisitionibus, a mathematicis, ab aruspicibus, a sortilegis, ab auguribus, a sacrilegiis [1 1Kb] ; abstinete uos, quantum potestis, a nugatoriis spectaculis. Si que delectationes seculi subrepunt in animam; exercete uos in misericordia, exercete uos in eleemosynis, in ieiuniis, in orationibus. His enim purgantur quotidiana peccata, que non possunt nisi subrepere in animam, propter fragilitatem humanam. Noli illa contemnere, quia minora sunt; sed time, quia plura sunt. Attendite, fratres mei. Minuta sunt, non sunt magna. Non est bestia quasi leo, ut uno morsu guttur frangat: sed et plerumque bestie minute multe necant. Si proiiciatur quisquam in locum pulicibus plenum, numquid non moritur ibi? Non sunt quidem maiores: sed infirma est natura humana, que etiam minutissimis bestiis interimi potest. Sic et modica peccata: attenditis quia modica sunt; cauete, quia plura sunt. Quam minutissima sunt grana arene: si arene amplius in nauem mittatur, mergit illam ut pereat. Quam minute sunt gutte pluuie: nonne flumina implent, et domos deiiciunt? Ergo ista nolite contemnere. Sed dicturi estis: Et quis potest sine istis? Ne hoc diceres , Deus misericors uidens nostram fragilitatem, posuit contra remedia. Que sunt remedia? Eleemosynarum, ieiuniorum, orationum: ipsa sunt tria. Ut autem uerum dicas in oratione, perfecte implende sunt eleemosyne. Que sunt perfecte eleemosyne? Ut ex quo tibi abundat, des ei qui non habet; et cum te ledit aliquis, ignoscas illi.

18. Sed ne putetis, fratres, quia facienda sunt quotidie adulteria, et eleemosynis quotidianis mundanda sunt. Ad illa maiora scelera non sufficiunt quotidiane eleemosyne, ut ea mundent. Aliud est ubi mutes uitam, aliud est ubi toleres uitam. Illa mutanda est [3 1Kb] : si mechus eras, noli esse mechus: si fornicator eras, noli fornicari: si homicida, noli esse homicida: si ibas ad mathematicum et ad ceteras pestes sacrilegas, iam desine. Arbitraris hec, nisi fieri desinant, quotidianis eleemosynis posse mundari? Illa dico quotidiana peccata, que aut per linguam facile committuntur, ut est uerbum durum, aut cum labitur aliquis in risum immoderatum, aut in huiusmodi nugas quotidianas. In ipsis concessis peccata sunt. Cum ipsa uxore si exceditur concumbendi modus procreandis liberis debitus, iam peccatum est. Ad hoc etenim ducitur uxor: nam id etiam tabule indicant, ubi scribitur, Liberorum procreandorum causa. Quando tu uti uxore amplius quam necessitas procreandorum liberorum cogit, uolueris, iam peccatum est: et ipsa talia peccata quotidiane eleemosyne mundant. In ipsis alimentis, que utique concessa sunt, si forte excedis modum, et amplius accipis quam necesse est, peccas.  Quotidiana sunt ista que dico: sed tamen peccata sunt; et non sunt leuia, quia plura. Quia uero quotidiana et plurima, timenda est ruina multitudinis, etsi non magnitudinis. Talia peccata dicimus, fratres, quotidianis eleemosynis posse mundari. Sed facite eleemosynas, et nolite cessare. Attendite uitam uestram quotidianam ipsis peccatis scaturientem, minutis ipsis dico.



CAPUT XII.

19. Et cum facis eleemosynam, non superbe facias, nec sic ores quemadmodum ille Phariseus. Sed tamen quid ibi dixit? Ieiuno bis in sabbato, decimas do omnium quecumque possideo . Et nondum fusus erat sanguis Domini. Tantum pro nobis pretium accepimus, et saltem nec tantum erogamus, quantum Phariseus. Et habes alio loco aperte dicentem Dominum, Nisi abundauerit iustitia uestra plus quam Scribarum et Phariseorum, non intrabitis in regnum celorum . Ergo illi dant decimas; tu si centesimam dederis, aliquid magnum te fecisse gloriaris. Attendis enim quid alius non faciat, non quid te iubeat Deus facere. Metiris te de comparatione peioris, non de iussione melioris. Non quia ille nichil facit, ideo tu magnum aliquid facis: sed quia gaudetur [1 1Kb] ad quedam minima opera uestra , quasi securi uobis blandimini de minimis granis eleemosynarum, et aceruos obliuiscimini peccatorum. Protulisti forte nescio quid paruum, quod alius aut non habuit, aut non protulit cum haberet. Noli attendere post te quis non faciat, sed quid te iubeat Deus facere. Postremo, quare in istis affectionibus secularibus non uobis sufficiunt quos precessistis, sed uultis esse diuites, equales ditioribus uobis? Non attenditis quantos pauperiores transcenditis: uincere uultis ditiores. Sed in eleemosynis habetur modus. Hic dicitur, Iam usquequo facio? et illic non dicitur, Quantis diuitibus ditior sum? Non attenduntur egestates innumerabilium mendicorum, non respiciuntur posteriores multitudines pauperum: sed paucitas precedentium diuitum ante oculos ponitur. Cur in opere bono non attenditur ille Zaccheus, qui dimidium rerum suarum dedit pauperibus . Sed optare cogimur. ut attendatur saltem ille Phariseus, qui omnium que possidebat decimas dabat.

20. Noli parcere thesauris caducis, thesauris uanis. Noli sub imagine pietatis augere pecuniam. Filiis meis seruo: magna excusatio, Filiis meis seruo. uideamus: seruat tibi pater tuus, seruas tu filiis tuis, filii tui filiis suis, et sic per omnes, et nullus facturus est precepta Dei. Quare non illi potius impendis omnia, qui te fecit ex nichilo? Qui te fecit, ipse te pascit ex his que fecit, ipse pascit et filios tuos. Neque enim melius committis filios tuos patrimonio tuo [2 1Kb] , quam Creatori tuo. Et mentiuntur quidem  homines. Mala est [1 1Kb] auaritia: palliare se uolunt nomine pietatis, et dealbare, ut quasi propter filios uideantur seruare homines, quod propter auaritiam seruant. Nam ut noueritis quia sic plerumque contingit, dicitur de quoquam: Quare non facit eleemosynam? Quia seruat filiis suis. Contingit ut amittat unum: si propter filios seruabat, mittat post illum partem suam. Quare illam tenet in sacculo, et illum relinquit ab animo? Redde illi quod suum est, redde quod illi seruabas. Mortuus est, inquit. Sed precessit ad Deum, pars ipsius pauperibus debetur; illi debetur, ad quem perrexit; Christo debetur, ad ipsum enim perrexit: et ipse dixit, Qui uni ex minimis istis fecit, mihi fecit; et qui uni ex minimis istis non fecit, mihi non fecit . Sed quid dicis? Seruo fratribus ipsius. Si uiueret ille, non erat cum suis fratribus diuisurus? O fides mortua! Mortuus est enim filius tuus? Quidquid dicas, mortuo debes quod uiuo seruabas. Mortuus est filius meus, sed tamen partem filii mei seruo fratribus ipsius. Sic credis quia mortuus est? Si pro illo Christus mortuus non est, mortuus est ipse: si autem est in te fides, uiuit filius tuus. uiuit prorsus; non decessit, sed precessit. Qua fronte uenturus es ad filium tuum qui precessit, cui precedenti non mittis partem suam in celum? An non potest mitti in celum? Potest prorsus. Audi ipsum Dominum dicentem, Thesaurizate uobis thesauros in celo . Si ergo ille thesaurus melius custoditur in celo, numquid tunc non mittendus [2 1Kb] est filio, quando si missus fuerit, non peribit? Tenebitur hic ubi potest perire, non mittitur illuc ubi Christus est custos? Certe ea que hic tenes, et non uis mittere post filium tuum, quibus commendas? Actoribus tuis commendas illius partem qui precessit, et Christo non commendas ad quem precessit? An idoneus est tibi procurator tuus, minus idoneus Christus?



CAPUT XIII.

21. uidetis, fratres, quia mendacium est quod dicunt homines, Filiis meis seruo. Mendacium est, fratres mei, mendacium est: auari sunt homines. uel sic certe cogantur confiteri quod nolunt, cum erubescunt tacere quod sunt: fundant, uomant in confessione quod portant. Pectus premitur crapula iniquitatis; euomat eam confessio: sed non canino more redeatur ad uomitum. Estote christiani. ualde parum est uocari christianos. Quanta donatis histrionibus? quanta donatis uenatoribus? quanta turpibus personis? Donatis eis qui uos occidunt. Per ipsas enim exhibitiones uoluptatum interficiunt animas uestras: et insanitis quis plus donet. Si insaniretis quis plus seruet, non essetis ferendi. Quis plus seruet insanire, auaritie est: quis plus donet insanire, profusionis est. Nec auarum te Deus, nec profusum uult. Collocare te uult que habes, non proiicere. Certatis quis uincat in peius, non datis  quis sit peior. Et dicitis: Christiani sumus. Ad fauorem populi proiicitis res uestras, contra iussa Christi [1 1Kb] tenetis res uestras. Ecce non iubet Christus, rogat Christus, eget Christus. Esuriui, dicit Christus, et non dedistis mihi manducare . Egere uoluit propter te, ut haberes ubi seminares terrena que dedit, et meteres uitam eternam. Nolite pigri esse et male securi. Mores emendate, peccata redimite. Et cum hec feceritis, Deo gratias agite, a quo accepistis bene uiuere. Et sic ei gratias agite, ut non insultetis his qui nondum bene uiuunt; sed eos ipsos moribus uestris hortemini. Hec faciendo, habetis perfectam, quantum in hac uita potest, iustitiam. Conuersantes in bonis operibus, in orationibus, in ieiuniis, in eleemosynis propter minuta peccata, et abstinendo uos ab illis magnis peccatis, concordatis cum aduersario: et securi dicitis in oratione, Dimitte nobis debita nostra, sicut et nos dimittimus debitoribus nostris . Habetis enim quod quotidie uobis dimittatur, qui habetis quod quotidie dimittatis. Sic ambulando securi in uia non timebitis latrocinia diaboli: quia Christus uiam et stratam magnam se ipsum fecit, per quam ducit ad patriam. Omnis ibi securitas, omnis quies: ubi et ipsa misericordie opera cessabunt, quia nulla ibi erit indigentia miserorum. Erit ergo illic sabbatum sabbatorum; ut quod hic desideramus, ibi inueniamus. Amen.



SERMO X  . De iudicio Salomonis inter duas mulieres meretrices.

1. Rei geste narratio. Inter duas mulieres certantes de paruulo filio mirabile iudicium Salomonis predicat Scriptura Regnorum. Scriptum est enim: Tunc apparuerunt due mulieres meretrices regi Salomoni, et steterunt in conspectu eius, et dixit mulier una: Animaduerte, domine, ego et mulier hec habitabamus in domo una, et peperi in domo, et contigit die tertio postquam peperi, peperit etiam hec mulier filium; et eramus in uno, et non erat quisquam nobiscum preter ambas nos in domo: et mortuus est filius mulieris huius per noctem, mox dormiuit super eum; et surrexit media nocte, et tulit filium meum ab ascellis meis, et collocauit in sinu suo, et filium suum mortuum in sinu meo; et surrexi mane dare lac filio meo, et ille erat mortuus: consideraui eum mane, et ecce non erat filius meus quem peperi. Et dixit mulier illa alia: Non, sed filius meus est qui uiuit, filius autem tuus qui mortuus est. Et ipsa dixit: Non, filius tuus est ille mortuus, et meus filius est qui uiuit. Et locute sunt in conspectu Regis. Et dixit operam quis sit melior: atque utinam non daretis  eis Rex: Tu dicis, Hic est filius meus qui uiuit, et filius eius mortuus est; et tu dicis, Non, sed filius meus uiuit, et filius eius mortuus est. Et ait Rex: Afferte mihi macheram. Et obtulerunt ei macheram in conspectu Regis. Et dixit Rex: Diuidite puerum qui uiuit, in duas partes, et date dimidium eius huic, et dimidium eius huic. Et respondit mulier cuius erat filius qui uiuebat, et dixit ad Regem, quoniam conturbata est uulua eius super filio suo; et dixit: Animaduertite, domine, date ei puerum, et nolite eum morte afficere. Et hec dixit: Neque mihi, neque huic sit, sed diuidite illum. Et respondit Rex, et dixit ei mulieri que dixit, Date eum illi, et morte nolite eum afficere; Quia hec est mater eius . Prudentia quidem Regis diuino munere concessa in hoc iudicio mirabilis eminet. Non enim decuit, aut oportuit aliam iudicare esse matrem pueri, nisi eam que illum iterum quodam modo concepit, cum cognouit ablatum; et iterum parturiuit, dum a falsa matre defendit; et iterum peperit, dum non permisit occidi. uerumtamen sicut solent diuini ueteres Libri [1 1Kb] , non solum rei geste fidem, sed etiam future insinuare mysterium; consideranda est ista Scriptura, utrum nobis in duabus istis mulieribus significatum aliquid figuratumque demonstret.

2. Mulieres due coram Salomone litigantes de filio, Synagoga et Ecclesia. Sacramentorum uita, Christus. Et due quidem femine Synagoga et Ecclesia in prima facie considerationis occurrunt: Synagoga enim filium suum Christum ex Iudeis secundum carnem natum occidisse conuincitur dormiens, id est presentis uite sequendo lucem, manifestationemque ueritatis in uerbis Domini non intelligens: uerum etiam scriptum est, Surge, qui dormis, et exsurge a mortuis, et illuminabit te Christus . Quod uero et due et sole in una domo inhabitabant, non absurde illud significat, quod preter circumcisionem et preputium, nullum in hoc mundo religionis genus inuentum est: ut in persona unius mulieris unum genus circumcisorum hominum constituas sub unius Dei et cultu et lege comprehensum; in alterius uero mulieris persona uniuersam preputiorum Gentilitatem idolorum cultui deditam intelligas. Meretrices autem ambe fuerunt: dicit enim Apostolus Iudeos et Grecos omnes sub peccato esse . Omnis enim anima que deserta eternitate ueritatis, terrenis sordibus delectatur, fornicatur a Domino. Et de gentili quidem fornicatione ueniens Ecclesia manifestum est quod non occiderit Christum: sed quomodo mater Christi etiam ipsa sit, cogitandum est. Attende Euangelium, et audi Dominum dicentem, Qui fecerit uoluntatem Patris mei, hic mater mea, et frater, et soror est . Ubi ergo dormiuit hec, non ut somno prefocaret, sed tamen ut posset ei mortuus supponi, et uiuus auferri? An forte hoc est, quod ipsum sacramentum circumcisionis, quod apud Iudeos iam mortuum remanserat, quia totum de illo carnaliter sentiebant: hoc ergo sacramentum  circumcisionis, quod apud Iudeos non uiuebat, qui occiderant Christum, qui omnium sacramentorum uita est; quoniam in illo uitaliter intelligitur, quod apud Iudeos uisibiliter celebratur: hoc itaque sacramentum circumcisionis tanquam exanime corpus quidam Iudei uolebant persuadere Gentilibus, qui Christo crediderant, sicut in Actibus Apostolorum scriptum est, dicentes non posse eos esse saluos, nisi fierent circumcisi ? Persuadebant autem hoc ignorantibus Legem, tanquam in tenebris noctis filium mortuum supponentes. Nec tamen potuit aliquid ualere illa persuasio, nisi cum Ecclesie Gentium ex aliqua parte stultitie somnus obrepsit. Quam uidetur quasi dormientem Apostolus excitare, clamans, O stulti Galate, quis uos fascinauit? et paulo post, Sic stulti estis, inquit, ut cum spiritu ceperitis, nunc carne consummemini . Tanquam si diceret: Sic stulti estis, ut cum prius habueritis spirituale opus uiuum, hoc amisso postea mortuum accipiatis alienum. Ipse quippe Apostolus alibi dicit, Spiritus uita est propter iustitiam; et alibi, Sapere autem secundum carnem, mors est . His autem atque huiusmodi uocibus illa mater euigilat; et fit ei mane, cum uerbo Dei, hoc est, cum Christo, qui oriebatur, hoc est, loquebatur in Paulo, Legis illuminatur obscuritas. Hanc enim illuminauit, cum ait, Dicite mihi sub Lege uolentes esse, Legem non audistis? Scriptum est enim quia Abraham duos filios habuit; unum de ancilla, et unum de libera: sed is qui de ancilla, secundum carnem natus est; qui autem de libera, per repromissionem; que sunt in allegoria. Hec enim sunt duo Testamenta; unum quidem a monte Sina, in seruitutem generans, quod est Agar. Sina enim mons est in Arabia, que coniuncta est huic, que nunc est Ierusalem: seruit enim cum filiis suis. Que autem sursum est Ierusalem, libera est . Non ergo mirum, si propter mortua opera, ad eam que deorsum est, mortuus; et propter spiritualia, uiuus pertinet ad eam que sursum est Ierusalem. Quia et inferi deorsum sunt, quo pertinent mortui: superi autem sursum, quo pertinent uiui. Hac illuminatione, tanquam mane facto, intelligit Ecclesia gratiam spiritualem; repellens a se carnale opus Legis, tanquam mortuum alienum; et sibi uindicans uiuam fidem, quoniam iustus ex fide uiuit : quam in Patris et Filii et Spiritus sancti nomine consecuta est; et ideo tanquam triduanum filium certa cognoscit, nec eum sibi eripi patitur.

3. Iudei gratiam christianam sibi debitam falso iactantes. Nunc clamet illa suum esse Euangelium, tanquam sibi debitum, et per se generatum. Nam hoc dicebant Gentibus in ipsa contentione, qui ex Iudeis carnaliter sentientes Christianos se dicere audebant. Tanquam debitum enim iustitie sue dicebant uenisse Euangelium. Sed non erat eorum, quod spiritualiter non nouerant [1 1Kb] . Quod ergo Christiani uocabantur, alieno nomine gloriantes, tanquam illa de filio quem  non ipsa pepererat, etiam contendere audebant [1 1Kb] ; cum ipsi ex operibus Legis excluso intellectu spirituali tanquam de corpore operis sui animam eiecerant, et exstinguentes prophetie spiritum uiuum, ad carnalia opera sine uita, hoc est, sine intellectu spirituali remanserant; que Gentibus etiam supponere cupiebant, et ab eis tanquam uiuum filium, nomen auferre Christianum. Quos ita refellit Apostolus, ut tanto minus ad eos pertinere dicat gratiam christianam, quanto magis eam sibi tanquam debitam uindicant, et quasi iure operum suam esse gloriantur. Ei enim qui operatur, inquit, merces non imputatur secundum gratiam, sed secundum debitum. Ei uero qui non operatur, credenti autem in eum qui iustificat impium, deputatur fides ad iustitiam . Et ideo illos etiam ab eorum numero excludit, qui ex Iudeis recte crediderant, et uiuam spiritualemque gratiam retinebant. Quas reliquias dicit populi Iudeorum saluas factas, cum multitudo isset in perditionem? Sic ergo et in hoc tempore, inquit, reliquie per electionem gratie salue facte sunt. Si autem gratia, iam non ex operibus: alioquin gratia iam non est gratia . Ut illi excludantur a gratia, qui tanquam suum proprium, id est, operibus suis debitum et datum Euangelii premium uindicant: quasi clamante Synagoga, Meus est Filius. Sed mentiebatur; acceperat enim eum et ipsa: sed super eum dormiens, id est, superbe sapiens necauerat. uigilabat autem iam ista mater, et intelligebat, non meritis suis, quia meretrix erat, sed gratia Dei sibi filium esse concessum, opus uidelicet euangelice fidei, quod in sinu cordis nutrire cupiebat. Itaque illa gloriam hominum querebat in alieno filio: hec affectum dilectionis seruabat in suo.

4. Aduersus hypocrisim sic certandum, ut caueatur periculum schismatis. Illud autem inter ambas regale iudicium nichil aliud nos admonet, nisi ut pro ueritate certemus, et expellamus hypocrisim tanquam falsam matrem, a spirituali Ecclesie dono tanquam ab alieno uiuo filio; nec patiamur eam dominari concesse aliis gratie, que suam custodire non potuit. Sed hoc faciamus defendentes atque certantes non usque ad periculum diuisionis. Illa enim sententia iudicis, cum iussit paruulum diuidi, non est unitatis precisio, sed probatio caritatis. Salomonis enim nomen, sicut Latini interpretantur, Pacificum est. Rex uero pacificus non dilacerat membra, que unitate atque concordia uitalem spiritum continent: sed minando inuenit matrem ueram, et iudicando separat falsam. Si ergo ad huiusmodi tentationem uentum fuerit, ne unitas christiane gratie diuidatur, docemur dicere, Date illi puerum, tantum uiuat. Non enim honorem matris, sed salutem filii, que mater uera est querit. Ubicumque ille fuerit, plus eum possidebit sincera dilectio matris, quam false usurpatio.

5. Altera duarum mulierum significatio. Item uideo significare istas duas mulieres in una domo, duo genera hominum in una Ecclesia: unum eorum in quibus  uera caritas regnat, alterum eorum in quibus simulatio dominatur. Ut ista duo omnino tanquam duas mulieres intueamur, dilectionem et simulationem. Dilectionem quippe simulatio fallaciter imitatur. Et ideo istam cauet Apostolus, cum dicit: Dilectio sine simulatione . Quamuis enim habitent in una domo quamdiu reticulum illud euangelicum in mari est, simulque bonos et malos pisces, donec ad littus perducatur, includit ; tamen sua opera singule faciunt. Meretrices autem fuerunt ambe; quia omnes ex cupiditate seculi conuertuntur ad gratiam Dei, nec de prioribus iustitie meritis uere potest quisquam gloriari. Meretrix autem quod fornicatur, ipsius est: quod habet filium, Dei est. Omnes enim homines ab uno Deo creatore formantur. Nec mirandum est, quod etiam in peccatis hominum Deus bene operatur. Nam etiam de scelere Iude traditoris Dominus noster salutem humani generis operatus est. Sed hoc interest, quod de cuiusque peccato cum aliquid boni Deus fecerit, plerumque id nollet ille peccator: non solum quia cum peccat, non eo peccat animo, qua prouidentia Deus de peccato eius operatur iustitiam ; sed etiam quia peccati sui euentum, cum in aliquid melius, quod ipse nollet, peruenire cognouerit, dolet potius quam letatur. Tanquam si uenenum aliquis inimico egrotanti dare cupiens fallatur in specie medicamenti, et aliud pro alio salutare aliquid offerat; fiat et eger sanus Dei beneficio, qui facinus inimici eius conuertere uoluit in salutem: quod tamen cum malus ille cognouerit, de sanitate hominis, que per manus eius gesta est, cruciatur. Si autem meretrix conceptum filium libenter habeat, nec libidine, nec auaritia turpis mercedis impulsa abortionis poculo de uisceribus eiiciat quod conceperat, ne peccanti fecunditas contradicat; cupiditas illa, que defluebat in plurimos, ad unum Dei donum [1 1Kb] conuersa, non iam cupiditas, sed dilectio nominabitur. Meretricis ergo filius recte intelligitur gratia peccatricis. Ex uetere autem turpitudine nouus homo natus indulgentia peccatorum est [2 1Kb] .

6. Simulatores in Ecclesia bonis operariis posteriores. Dominus ergo et in ipso numero discipulorum, quamuis ex peccatoribus omnes elegerit, priores tamen elegit perseueraturos in dilectione, quam Iudam simulatorem. Non est quidem scriptum quo ordine electus sit; sed tamen notum est ante illum electos bonos; et non frustra ultimus numeratur . Et post Domini ascensionem omnibus qui erant uno in loco Spiritus sanctus, secundum pollicitationem Domini desuper missus, infusus est: a quibus cepit Ecclesia, boni erant, et sine simulatione diligebant. Postea ergo simulatio cepit operari in Ecclesia: et ideo dilectio prior peperit. Triduo autem maior est fructus dilectionis, ut iam possit agnosci continentia, et iustitia, et exspectatio futurorum. Simulatio uero  etsi pepererit, id est, etiamsi ad exiguum tempus peccatorum remissione letata fuerit, tanquam somno secularis cupiditatis oppressa, cum de spe celestium deiecta premiorum in terrenam requiem grauato corde reliditur, quasi dormiens effocat indulgentiam, quam credendo meruerat [1 1Kb] . Tales autem homines malunt iustitie nomine, quam ueritate gaudere; bonumque opus alienum per obscuras fallacias, quasi per noctem uiuum filium, mentiendo ad se transferre conantur. Nec solum aliorum bona opera sibi usurpant, sed aliis etiam obiiciunt scelera sua  , quasi mortuum filium supponentes.

7. Simulatorum fraus in bonos operarios. Quando autem simulationi tantum licebit, ut falso iustitie nomine, nullo prohibente, glorietur, et spirituale uiuum opus, quod ipsa non genuit, et quod in se aliquando genuerat, pondere crudelissimi soporis exstinxit, ad fallacem iactantiam materni nominis applicet sibi, et scelera sua bonis atque innocentibus obiiciendo supponat? Quando ergo simulatio ita regnabit, nisi cum abundabit iniquitas, id est, tenebre peccatorum quasi ceca nocte preualebunt; et refrigescet caritas multorum , id est, operis spiritualis tanquam uiui pueri mater obdormiet? Tamen quia ita refrigescet caritas, ut negligentius ferueat; non enim dictum est, Penitus exstinguetur, ut omnino non sit: sic dormiuit hec mater, ut non occideret filium; sed tamen fraudibus simulationis dederit locum. Sed expergefacta, cum impietatem, quam ipsa non fecit, ab eis qui faciunt sibi obiici uiderit, et spirituali opere gratie, quam custodiuit, cernit simulationem audere gloriari, se iniquitatis operatricem, simulationem uero matrem boni operis nominari, pacifici Iudicis implorat auxilium. Nam Salomon Pacificus interpretatur. Quem uidemus duas protulisse sententias: primam tanquam ignorantis; ultimam uero cum manifesta cognitione iudicantis. Certamen pietatis prima proponit; dat premium secunda uictori: in prima probatur mater, in ultima letatur: in prima flens mittit semen suum, in secunda cum exsultatione reportat manipulos suos . Quod pertinet ad duo tempora Ecclesie, que Dominus Christus iudex pacificus moderatur; unum quod nunc est, alterum quod futurum est: in isto probamur, in illo coronamur.

8. Honor proprius contemnatur ut Ecclesie unitas seruetur. Sed nulla maior est in Christi Ecclesia [2 1Kb] probatio caritatis, quam cum etiam honor ipse, qui apud homines uidetur esse, contemnitur, ne membra paruuli diuidantur, et unitatis discidio christiana dilanietur infirmitas  . Dicit enim Apostolus tanquam matrem se exhibuisse paruulis, in quibus bonum opus  euangelicum fecerat; non ipse, sed gratia Dei cum illo. Nam illa meretrix sua non poterat dicere nisi peccata: donum autem fecunditatis ex Deo. Tanto autem amplius diligitur gratia donantis, quanto supplicium debebatur. Et bene de meretrice Dominus ait: Cui plurimum dimittitur, plurimum diligit . Dicit ergo apostolus Paulus: Factus sum paruulus in medio uestrum, tanquam si nutrix foueat filios suos . Sed cum ad periculum uentum fuerit, quo paruulus diuidatur, cum sibi honorem falsum simulatio uindicat, et scindere parata est unitatem; contemnat mater honorem suum, dum filium uideat integrum, uiuumque seruet; ne forte cum debitum uisceribus suis honorem pertinacius uindicat, det locum simulationi per macheram schismatis infirma membra diuidere. Dicat ergo caritas mater, Date illi puerum. Siue occasione, siue ueritate Christus annuntietur . In Moyse caritas clamat, Domine, aut ignosce illis, aut dele me de libro tuo . In Phariseis autem simulatio loquitur, Si dimiserimus eum, ueniunt Romani, et tollunt nobis gentem et locum . Non enim ueritatem, sed nomen uolebant habere iustitie, et honorem debitum iustis per fallaciam tenere cupiebant. Tamen regnans in eis simulatio cathedram Moysi sedere permissa est, ut dici posset a Domino, Que dicunt, facite; sed que faciunt, facere nolite . Ut honorem falsum habentes, ueritate tamen Scripturarum paruulos infirmosque nutrirent. Simulatio enim suum habet scelus, quo nouum hominem, quem per gratiam donantis acceperat, pondere sue dormitionis exstinxit: sed lac fidei quod habet, non est eius. Quia etiam necato paruulo, qui renascentem uitam significat, iam in malis moribus simulatio constituta, retinet tamen in memoria, tanquam in uberibus, uerba fidei doctrinamque christianam, que omnibus ad Ecclesiam uenientibus traditur. Ex isto lacte poterat etiam falsa mater uere tamen fidei succum sugenti paruulo infundere. Inde secura est uera mater, cum etiam a simulatoribus in Ecclesia paruulus eius diuinarum Scripturarum catholice fidei lacte nutritur, cum prohibita diuisione unitas salua est, et sententia iudicis ultima, qua ultimum Christi iudicium figuratur, probata caritas, que propter salutem paruuli et unitatis firmamentum etiam simulationi honorem cessit, ut amorem tenens complexumque uitalis gratie, sempiterno pie matris premio perfruatur.



SERMO XI [* 1Kb]  . De Elia et uidua Sareptana.

1. Opera pietatis nunc temporis exercenda. Dominus Deus noster nolens aliquem nostrum perire, excolens Ecclesiam suam uelut agrum suum, querens fructum de arboribus suis, antequam tempus securis adueniat,  cum necesse erit [1 1Kb] infructuosas arbores amputare, non cessat admonere, ut cum tempus est, et cum Dei adiutorio in nostra potestate consistit, bona opera faciamus. Cum enim transierit tempus bene operandi, non restat nisi recipiendi. Nemo tibi dicturus est post resurrectionem mortuorum in regno Dei, Frange esurienti panem tuum; quia non inuenies esurientem. Nemo dicturus est, uesti nudum, ubi omnium tunica immortalitas erit. Nemo dicturus est, Suscipe peregrinum , ubi omnes in patria sua uiuent. Nam modo sumus inde peregrini. Nemo dicet, uisita egrum, ubi est sanitas sempiterna. Nemo dicet, Sepeli mortuum, ubi mors moritur. Ista omnia pietatis officia in uita eterna necessaria non erunt, ubi sola pax erit et letitia sempiterna. In isto autem tempore, ut nouerimus quantum nobis commendat Deus opera misericordie, etiam ipsos sanctos suos egere fecit; ut cum fiunt hic amici de mammona iniquitatis, recipiant et ipsi amicos suos in eterna tabernacula : id est, ut cum seruis Dei, qui dum iugiter Deo uacant, aliquoties indigent, illi qui habent mundi diuitias, eleemosynam largiuntur, quomodo eos participes faciunt in terrena substantia, sic cum illis partem habere mereantur in uita eterna [2 1Kb] .

2. Elias ad pauperem uiduam pascendus cur mittitur. Mandare Deus quomodo intelligitur. Hoc dixi propter lectionem Regnorum, quam primo audiuimus. Numquid Deus defecerat pascere seruum suum Eliam? Nonne illi, quia deerant homines, alites ministrabant? Nonne illi panem afferebat coruus mane, et ad uesperam carnes? Ostendit ergo Deus quia unde uoluerit, et quomodo uoluerit, potest pascere seruos suos: et tamen ut posset eum religiosa uidua pascere, fecit eum egere. Egestas anime sancte in abundantiam uersa est anime religiose. Non poterat Elias de misericordia Dei dare sibi, quod laguncule dedit? uidetis nempe, et manifestum est, quod aliquando serui Dei ideo non habent, ut probentur qui habent. Et tamen illa uidua nichil habebat: quod illi reliquum erat, finitum fuerat, et cum suis filiis moritura erat. Processit ergo, ut faceret sibi panem, colligere duo ligna: et tunc eam uidit Elias. Tunc eam homo Dei uidebat, quando illa duo ligna querebat. Mulier illa typum gerebat Ecclesie: et quia duo ligna crucem faciunt, querebat moritura, unde semper esset uictura. Adumbrato ergo mysterio, Elias loquitur ad eam quod audiuit: narrat illa dispositionem suam, morituram se dicit, cum consummauerit quod remansit. Ubi est ergo quod Dominus dixerat Elie, uade in Sarepta Sidonie; ibi enim mandaui uidue, ut pascat te? uidetis quemadmodum mandat Deus, non in aure, sed in corde.  Numquid legimus quia missus est aliquis propheta ad illam mulierem, et dictum est ei, Hec dicit Dominus, uenturus est ad te esuriens seruus meus, ex eo quod habes ministra illi: inopiam noli timere; ego supplebo quod dederis? Hoc ei dictum non legimus. Nec hoc legimus, quod in somnis ad eam missus fuerit angelus, et prenuntiauerit Eliam esurientem esse uenturum, et de illo pascendo aliquis mulierem illam admonuerit. Sed mandat Deus miris modis, qui in cogitationibus loquitur. Dicimus mandasse Deum loquendo in corde, suggerendo quod opus erat, persuadendo quod utile erat rationali anime uidue mulieris. Sic etiam in Prophetis legimus, quod Dominus mandauerit uermi, ut rederet radicem cucurbite . Quid est, Mandauit, nisi, Cor preparauit? Inspiratione itaque Domini, uidua illa mulier cor preparatum habebat ad obediendum. Talis uenerat, talis cum Elia loquebatur. Qui erat in Elia ut preciperet, ipse erat in uidua ut obediret. uade, inquit, mihi prius fac de egestate tua; non deficient diuitie tue. Patrimonium enim uidue, modicum erat farine et modicum olei: hoc modicum non defecit. Quis habet talem uillam [1 1Kb] ? Libenter uidua seruum Dei esurientem pascebat, quia patrimonium eius in clauo pendebat. Quid felicius hac paupertate? Si hic talia recipit, qualia in fine sperabit?

3. Bonorum operum merces non isto tempore speranda. Ideo hoc dixi, ut seminationis nostre mercedem, non isto tempore quo seminamus speremus. Hic enim bonorum operum messem cum labore serimus, sed in futuro fructus illius cum gaudio colligemus; secundum illud quod scriptum est, Euntes ibant et flebant, mittentes semina sua; uenientes autem uenient cum exsultatione, portantes manipulos suos . Illud enim pro signo factum est, non pro dono. Nam si uidua illa quod pauit hominem Dei, hic recepit, non est magnum quod seminauit; quia non magnam segetem messuit. Temporale est quod accepit, non deficientem farinam, nec diminutum oleum, quousque daret Deus pluuiam super terram . Ac sic tunc magis cepit egere, quando dignatus est Deus pluere: tunc enim laboratura erat, exspectatura agri fructus et collectura. Quando autem non pluebat, uictus eius de facili ueniebat. Signum hoc ipsum quod Deus illi ad paucos dies prestiterat, signum erat future uite, ubi merces nostra deficere nescit. Farina nostra Deus erit. Quomodo illa per illos dies non defecerunt, sic ille non deficiet in eternum [2 1Kb] . Talem mercedem speremus, quando bona facimus: ne forte aliquis uestrum tentetur tali cogitatione, ut dicat, Pascam aliquem seruum Dei esurientem, ut lagena mea non deficiat, et in cupa mea semper uinum inueniam. Noli hoc hic querere. Semina securus, messis tua serius ueniet, tardius ueniet: sed cum uenerit, finem non habebit.



SERMO XII [* 1Kb]  . De eo quod scriptum est in Iob, cap. I, 6, Et ecce uenerunt Angeli in conspectum Dei, et diabolus in medio eorum, etc., et de eo quod in Euangelio dicitur, Matth. u, 8, Beati qui puro sunt corde. quoniam ipsi Deum uidebunt: contra Manicheos  .



CAPUT PRIMUM.

1. Manicheorum in librum Iob calumnia. In diuinis et sanctis ueteribus Libris fraudulentissima fallacia Manicheos insidiari, iam uestre prudentie, dilectissimi fratres, satis probatum esse confidimus. Offerimus tamen adhuc eorum dolos inspiciendos obtutibus cordis uestri: ut non solum eos, quantum ad uos pertinet, euitetis, sed etiam ut alios infirmos et diuinarum lectionum rudes, ut quisque uestrum potest, euitare atque contemnere doceatis. Apud Iob scriptum est, inquiunt, Ecce uenerunt Angeli in conspectum Dei, et diabolus in medio eorum. Et Deus ait diabolo: Unde uenis? Qui respondens dixit: Circuiens totum orbem adueni huc. Hic, inquiunt, demonstratur diabolum non solum uidisse Deum, sed etiam locutum esse cum eo. In Euangelio autem dicit, Beati qui puro sunt corde, quoniam ipsi Deum uidebunt; et iterum dicit, Ego sum ianua; nemo potest uenire ad Patrem, nisi per me . Deinde adiungunt ratiocinationem, dicentes: Si igitur hi soli qui sunt puro corde uident Deum, quonam modo sordidissimo et immundissimo corde diabolus potuit uidere Deum? aut qualiter per ianuam, hoc est, per Christum ingreditur? Iterum Apostolus, inquiunt, testatur et confirmat, dicens quod neque Principes, neque Potestates, neque uirtutes Deum cognouerunt.



CAPUT II.

2. Calumniosa obiectio Adimanti ex Apostolo. Principes huius seculi. Seculum peccatores. Diabolus princeps peccati. Calumnia quidem illorum his omnino uerbis hucusque proponitur, et reuera questio est prudenti discutienda christiano. Sed eam calumniam proponentium animus facit, ut similiter imperitos ad sibi credendum a saluberrima Scripturarum auctoritate detorqueant. Sed primo ab istis uellem querere, ubi Adimantus apud Apostolum legerit; nam talium calumniarum iste conscriptor est  : uellem ergo diceret ubi legerit testantem Apostolum et confirmantem, ut dicit, quod neque Principes, neque Potestates, neque uirtutes Deum cognouerunt; cum Dominus etiam hominum in se credentium dicat Angelos quotidie uidere faciem Patris . Nisi forte illud quod Paulus apostolus ait: Sapientiam loquimur inter perfectos, sapientiam autem non huius seculi, neque principum huius seculi, qui euacuantur: sed loquimur Dei sapientiam in mysterio, que abscondita est, quam prefiniuit Deus ante secula in gloriam nostram, quam nemo principum huius  seculi cognouit. Si enim cognouissent, nunquam Dominum glorie crucifixissent ? Si istum locum iste conscribere cogitabat, cur addidit Potestates et uirtutes, quod non ibi dictum est; et detraxit huius seculi, quod dictum est? Sed utinam hoc, errore potius, quam malitia fecerit. uerumtamen etiamsi hoc modo dixisset Apostolus, numquid propterea diabolus uocem Dei audire non potuit? Scriptum est enim quod in conspectum Dei uenerit: non scriptum est quod Deum ipse conspexerit. Principes enim huius seculi aut superbi homines intelliguntur, et uana pompa iactationis elati; aut ipse diabolus et angeli eius. Nam principem uel magistratum huius seculi eum Dominus apertissime appellat : quia seculi huius nomine peccatores intelliguntur, quorum spes nulla est, nisi in hoc seculo. Sicut enim dicitur mala domus, cum significantur habitatores eius: sic malum hoc seculum dicimus, cum eos significamus qui corde hoc seculum inhabitant, hoc est, quorum conuersatio non est in celis. Nostra enim, dicit Apostolus, conuersatio in celis est . Diabolo autem seruiunt cuncta peccata, qui libero arbitrio princeps uoluit esse peccati; propterea princeps huius seculi dicitur. Quam regulam intelligentie moneo cordibus uestris infigatis: adiuuabit per hanc Dominus ad multa Scripturarum discutienda atque soluenda, de quibus illi laqueos nectunt erroris sui.



CAPUT III.

3. Quomodo diabolus uenerit in conspectum Dei. Cum ergo scriptum non sit quod diabolus uiderit Deum, sed tantum quod uenerit cum Angelis in conspectum Domini, uocemque eius audierit; cur isti miseri de uisione Dei calumniari Scripturis, et imperitos peruertere student? Quapropter hec eorum propositio breuissima responsione superatur. Quantalibet enim loquacitate perquirant, quomodo uiderit diabolus Deum; respondemus, Non uidit diabolus Deum. Dicent: Quomodo ergo cum eo locutus est? Hic uero non a nobis, sed a cecis hominibus conuincenda est cecitas cordis ipsorum. Hi enim qui carnalibus oculis ceci sunt, quotidie loqui possunt cum his quos uidere non possunt. Quomodo ergo uenit, inquiunt, in conspectum eius? Quomodo cecus in conspectum uidentis, quem ipse non conspicit. Et iste quidem similitudines, dilectissimi fratres, ideo dicte sint, ut hominum carnalium refellatur improbitas; ut si fieri potest, hoc modo repulsi, ad discendi mansuetudinem impia corda [1 1Kb] conuertant. Numquid enim Deus continetur loco, quem presentem habet omnis angelica et humana conscientia, non solum bonorum, sed etiam malorum? uerum hoc interest, quod bonis conscientiis adest ut pater, malis ut iudex: quomodo scriptum est, Dominus interrogat iustum et impium . Item scriptum est, In cogitationibus impii interrogatio erit . Nec uehementius in auribus corporis Deus [2 1Kb] , quam in secreto cogitationis interrogat, ubi solus audit, solus auditur. Nonne etiam mali homines,  si quando uerum loquuntur et non eis creditur, iurant et dicunt, Testis est Deus, et uerissime dicunt? Ubi, queso, testis est? In lingua, an in corde? in sono uocis, an in silentio conscientie? Unde autem plerumque stomachantur, quia sibi non creditur, cum uerum se dicere nouerint, nisi quia cor suum nobis aperire non possunt, ubi testis est Deus?



CAPUT Iu.

4. uariis modis loquitur nobis Deus. Multi autem modi sunt, quibus nobiscum loquitur Deus. Loquitur aliquando per aliquod instrumentum, sicut per codicem diuinarum Scripturarum: loquitur per aliquod elementum mundi, sicut per stellam Magis locutus est . Quid est enim locutio, nisi significatio uoluntatis? Loquitur per sortem, sicut de Matthia in locum Iude ordinando locutus est : loquitur per animam humanam, sicut per prophetam: loquitur per angelum, sicut Patriarcharum et Prophetarum et Apostolorum quibusdam locutum esse accipimus: loquitur per aliquam uocalem sonantemque creaturam, sicut de celo uoces factas, cum oculis nullus uideretur, legimus et tenemus. Ipsi denique homini, non extrinsecus per aures eius aut oculos, sed intus in animo non uno modo Deus loquitur: sed aut in somnis, sicut Laban Syro, ne Iacob seruum eius in aliquo lederet , et Pharaoni de septem annis opulentis totidemque sterilibus demonstratum est ; aut spiritu hominis assumpto, quam Greci ecstasim uocant, sicut oranti Petro uas plenum similitudinibus crediturarum Gentium uisum est submissum esse de celo; aut in ipsa mente, cum quisque maiestatem uel uoluntatem intelligit, sicut ipse Petrus ex illa ipsa uisione, quid se agere uellet Dominus, apud se ipsum cogitando cognouit. Non enim hoc quisquam potest, nisi apud se intus sonante quodam tacito clamore ueritatis agnoscere. Loquitur etiam Deus in bonorum malorumque conscientia. Nam et approbare quod bene facit, et improbare quod peccat, nemo recte potest, nisi ad eadem illa in silentio cordis uel laudante uel clamante uoce ueritatis  . ueritas autem Deus est: que cum tam multis modis loquatur hominibus et bonis et malis , quis hominum potest coniiciendo aut cogitando colligere, quot et quibus modis eadem ueritas loquatur Angelis, siue bonis, qui eius ineffabili specie et pulchritudine per mirabilem caritatem contemplando perfruuntur; siue malis, qui deprauati per superbiam suam, et ab ipsa ueritate in inferioribus ordinati, possunt quibusdam latentibus modis uocem eius audire, quamuis faciem uidere non digni sint?



CAPUT u.

5. Diabolus potuit audire uocem Dei. Quapropter, dilectissimi fratres, fideles Dei, et Catholice matris germanissimi filii, nemo uos decipiat uenenatis cibis, etiamsi adhuc estis lacte nutriendi: perseueranter nunc ambulate per fidem ueritatis; ut  certo et opportuno tempore ad speciem ueritatis eiusdem uenire possitis. Sicut enim Apostolus dicit, hic manentes corpore, peregrinamur a Domino; per fidem enim ambulamus, non per speciem . Ad speciem autem uisionis Patris, fides christiana perducit. Unde Dominus dicit: Nemo uenit ad Patrem, nisi per me . Sine causa ergo isti querunt, quomodo diabolus ad Deum potuit uenire per Christum. Diabolus enim ad illam contemplationis beatitudinem non potest peruenire, quo eos qui puro sunt corde fides christiana perducit. Nec ideo tamen diabolus uocem Dei loquentis audire non potuit; sicut multi homines etiam qui non crediderunt Christo, potuerunt uocem audire de celo dicentis Dei, Et clarificaui et clarificabo: cum Dominus dixisset, Pater, clarifica Filium tuum .



CAPUT uI.

6. In conspectum Dei uenisse diabolum, quid sit. Quod autem scriptum est, diabolum uenisse in conspectum Dei; non ideo scriptum est, quia quisquam potest aliquando conspectum Dei fugere, cuius oculis cuncta subiecta sunt, et cui cordis cuiuslibet profunditas patet: sed quia in secreto creature acta sunt, que Scriptura narrauit, propterea scriptum est, Et ecce uenerunt Angeli in conspectum Dei; quamuis a conspectu Dei nunquam recedant. Quocumque enim mittuntur, ibi quoque presto est conspectus Dei. Sed illic proprie conspectus Dei dicitur, quo humanus non potest penetrare conspectus; sicut sunt secreta conscientie. Propterea cum redarguimus mentientem, non eum dicimus in conspectu Dei locutum; quia non hoc locutus est, quod in animo eius conspicit Deus, quo conspectum dirigere non potest homo. Quia ergo hec tam latenter gesta sunt, ut indicari hominibus per Scripturas sanctas, nisi Sancto Spiritu reuelante, non possent, in conspectum Dei uentum esse, atque ibi gesta esse narrantur.



CAPUT uII.

7. Quomodo diabolus fuit in medio Angelorum. Quod autem diabolus in medio Angelorum fuit, si bonos Angelos intelligis, sic in medio eorum intellige diabolum, sicut reus in medio apparitorum iudici audiendus assistit Non enim Scriptura declarat quales illi Angeli fuerint. Si autem in medio angelorum malorum, quid mirum est, principem ac ducem turba ministrorum suorum esse circumdatum? Si autem in conspectum Dei quod dictum est, sic accipias, ut illi in conspectum Dei ueniant, qui non solum conspiciuntur ab eo, sed etiam conspiciunt eum; sic intelligendum est in medio eorum fuisse diabolum, ut tamen Deum, quem ipsi uidebant, ille non uiderit; ut etiam per aliquem sanctorum Angelorum Deus diabolo sit locutus. Nec tamen in libro scriptum est, nisi Dixit Deus. Sicut etiam in negotiis publicis, quanquam pleraque per preconem iudex loquatur, iudicis tamen nomen, cum Gesta scribuntur, non etiam preconis inseritur. Sicut autem aliquis homo uisione prophetica indignus, potest tamen in medio Prophetarum stare, ut tantum audiat quod per eos dicit Dominus, nec tamen uideat quod illi uident: sic potuit et diabolus esse in medio sanctorum Angelorum  Deum uidentium, per quos audiret uocem Dei, quem uidere ipse non posset.



CAPUT uIII.

8. Manichei ex ipsa eorum doctrina refutati. Et machinamenta quidem Manicheorum, quantum ad hanc questionem pertinet, multis modis soluta esse perspicitis, ut non iam putetis, karissimi fratres, uere diabolum sic locutum esse cum Deo, ut etiam faciem ueritatis, quam pura corda conspiciunt, uidere potuerit; aut ad illam contemplationem beatitudinis uenerit, quo nemo nisi per Dominum Iesum Christum uenire permittitur. Sed tamen multum admiror hominum istorum impudentiam, qui de uisione substantie diuine calumniari nobis uolunt, et id quod scriptum non est de Scripturis nostris mentiuntur, quod Deum diabolus uiderit; et tantam hinc inuidiam conflare conantur, ut quisquis exhorruerit, et indignum esse iudicauerit ut diabolus uiderit Deum, penitus a diuinarum Scripturarum auctoritate, suspiciosa ignorantia non intelligens quod scriptum est, auertatur: cum ipsi Dominum nostrum Iesum Christum Deum esse non negent, et sine assumptione humani corporis eum hominibus apparuisse confingant.



CAPUT IX.

9. Manichei Christum diabolo uisum non negant. Angeli per uerum corpus assumptum apparent.---Quando ergo diabolus tentare ausus est Dominum , cum eum uideret, quid uidebat? Si corpus eius uidebat, habebat ergo Dominus corpus, quod nolunt perditi confiteri. Si autem corpus non habebat, ipsa diuina substantia diaboli oculis subiacebat: quam non uident, nisi qui puro sunt corde, sicut ex Euangelio nobis ipsi commemorant. O importuna cecitas hereticorum! Cur Scripturas nostras, quod Deum diabolus uiderit, mendaciter arguis; et negando corpus Christi, diuinam eius substantiam diaboli oculis publicare uelle conuinceris? An forte, sicut dicere solent, ita non habebat corpus humanum, ut se tamen quasi habere monstraret? Quis ergo uerius et rectius sentit, insani, qui credit Deum locutum esse cum diabolo, an qui credit Deum non solum cum diabolo locutum, sed etiam diabolo esse mentitum? Quosdam enim angelos humanis oculis apparuisse, Scriptura commemorat: sed utique potestati eorum corpoream creaturam ita Dominus subdidit, ut illis eam [1 1Kb] pro uoluntate coaptaret. Unde et illi, quamuis non nati ex femina, uerum tamen corpus habuerunt, quod ex qualibet specie in quamlibet speciem pro sui ministerii atque officii ratione conuerterent; ex uera tamen in ueram. Non enim et ipse Dominus cum aquam conuertit in uinum, aut aquam falsam, aut uinum falsum fuisse possumus dicere.



CAPUT X.

10. Christus diabolo quomodo apparebat.---Omne itaque corpus, cuius est natura et ordo mutabilis, ad nutum omnipotentissimi Conditoris, in quascumque species fuerit commutatum, a ueritate tamen in suo genere non recedit: quoniam quacumque uarietate mutetur, et corpus tamen et uerum  corpus esse non desinit. Sed cum isti omnem naturam corpoream, non ab omnipotente conditore Deo, sed a tenebrarum gente, nescio qua, esse confingant; querimus ab eis, Dominus noster iehsu Christus unde corpus assumpserit. Si enim nullum corpus eum assumpsisse dicunt, quid erat illud quod humanis atque corporeis oculis apparebat? Aut enim mendacium phantasmatis erat, quod exsecrabile est credere: aut si ipsam diuinam substantiam suam nulla corporis assumptione humanis oculis eum demonstrasse contendunt, et hanc etiam diabolus uidit; ubi est quod in ista questione calumniosa uoce proclamant, Beati qui puro sunt corde quoniam ipsi Deum uidebunt? Quod si forte dicunt, diuinam et propriam substantiam Domini non talem esse apud Patrem, qualem se in terris uoluit nullo assumpto corpore ostendere; quid aliud etiam, nisi locis et temporibus esse mutabilem, miseri crediderunt? Non enim legere uolunt, aut intelligere facile possunt quod per prophetam dicitur, Mutabis ea, et mutabuntur; tu autem idem ipse es, et anni tui non deficient : et quod in diuine Sapientie litteris de ipsa Sapientia scriptum est, In se ipsa manens, innouat omnia .



CAPUT XI.

11. Urgentur Manichei, quod sol quem Deum putant, a malis uideatur. Secundum illorum autem sensum, si quis eis dicat, Quid ergo miramini, si et Deus mutauit speciem diuinitatis sue, ut posset eum qui corde sordidissimo est diabolus, intueri, sicut de Christo Deo uobis uidetur? quid responsuri sint nescio. Quia et nunquam dicere ausi sunt, Patrem et Filium nisi unius esse substantie: et si alterius esse substantie Filium dicerent, posset eis responderi, Unde igitur scitis, utrum cum Patre an cum Filio locutum esse diabolum, uetus illa Scriptura commemorat? Deinde querimus, Solem istum uidet diabolus, an non uidet? Si uidet, quomodo ergo sol Deus est, quem diabolus uidet? Si non uidet, mali tamen eum homines uident; quomodo ergo Deus est, quem uident qui non puro sunt corde? Aut si ut uideri posset, etiam ipse mutatus est, et non hoc est quod uidetur; quid si ergo uos aliud ostenditis, et aliud estis, ut imitari etiam solem, non tantum adorare possitis? Et tamen si eos interroges, utrum commutabilis aut incommutabilis sit diuina substantia, non possunt nisi incommutabilem dicere, non ducti ratione [1 1Kb] , sed pudore confusi. Restat ergo ut cogantur fateri, Dominum nostrum Iesum Christum aliunde assumpsisse corpus, ut humanis oculis appareret. Quod si fatentur, quero unde assumpserit. Si de hoc mundo dicunt, quero ipsius mundi unde sit corpus. Continuo mihi, De tenebrarum gente, respondent. O mira dementia! Cur ergo, miseri, in corpore Saluatoris timetis uterum uirginis, et gentem demonum non timetis?



CAPUT XII.

12. Christus cur ex femina natus. Filius Dei non est mutatus per incarnationem. Nos quidem uniuersam naturam corporis ab omnipotente conditore Deo esse profitemur: et propterea undecumque  Dominus noster assumeret corpus, de sua creatura utique assumeret: sed ex femina maluit humilis [1 1Kb] , qui ad liberandum perditam creaturam uenerat, que per feminam lapsa est. Unde utrumque sexum uolens in spem renouationis et reparationis adducere, uirilem in quo nasceretur, femineum per quem nasceretur, elegit. uos autem qui exhorrescitis casta uirginis uiscera, eligite, obsecro, unde Dominus corpus assumeret. Dicitis omne corpus gentis tenebrarum esse substantiam. Eligite ergo, ut dixi, unde corpus Filius Dei deberet assumere. An perdidistis respondendi lucem, quia tenebre uobis quocumque oculos conuerteritis, occurrunt? Sed caro mortalis, inquiunt, uidetur immundior. Recitate eis Apostolum, Omnia munda mundis: et recitate in eos Apostolum, Immundis autem et infidelibus, nichil est mundum; sed polluta sunt eorum et mens et conscientia . Si autem non dicunt, Immundior; sed, Infirmior: consentimus plane; et ideo Christus est nostra firmitas, quia eum nostra non mutauit infirmitas. Hic agnosco prophete illam uocem, Mutabis ea, et mutabuntur; tu autem idem ipse es, et anni tui non deficient. Non solum enim non eum mutauit in deterius infirmitas carnis, sed ab eo in melius ipsa mutata est. Sol iste corporeus, quem corpus non esse arbitrantur : sol ergo iste corporeus, tantum quia celeste corpus est, illuminat terram, nec ab ea ipse obscuratur; siccat aquam, nec inde humectatur; soluit glaciem, nec inde frigescit; durat limum, nec inde mollescit. Et Dominus noster iehsu Christus uerbum Patris, per quod facta sunt omnia uirtus et sapientia Dei, ubique presens, ubique secretus, ubique totus, nusquam inclusus, pertendens a fine usque ad finem fortiter, et disponens omnia suauiter, timent infelices, ne non potuerit sic hominem assumere, ut uiuificaret mortalia, nec ab eis mortificaretur; sanctificaret carnem, nec inde pollueretur; dissolueret mortem, nec inde ligaretur; mutaret in se hominem, nec in hominem mutaretur? Aliud ex alio disputare, propter quorumdam titubationem, et periculosam infirmitatem fidei, compulsi sumus. Quod autem attinet ad propositam questionem, quanquam illa Scriptura  Deum a diabolo uisum esse non probet; uideant tamen ipsi quomodo gens tenebrarum diuinam substantiam uidere potuerit, quando ante pugnam, qua bonum et malum dicunt esse commixtum, nullum adhuc corpus diuina substantia, ut ab hoste suo uideri posset, assumpserat. Ex quo cognoscant, frustra se catholice fidei firmamenta uelle subuertere, cum suas fabulas ruinosas qualibuscumque responsionum destinis [2 1Kb] fulciri non possint.



SERMO XIII [* 1Kb]  . De eo quod scriptum est in Psalmo II, 10, Erudimini, omnes qui iudicatis terram. Habitus ad Mensam sancti Cypriani, uI cal. iun. [1 1Kb]



CAPUT PRIMUM.

1. Terram iudicare quid.---Erudimini, omnes qui iudicatis terram. Terram iudicare, est corpus domare. Audiamus Apostolum iudicantem terram: Non sic pugno, inquit, tanquam erem cedens; sed castigo corpus meum et in seruitutem redigo, ne forte aliis predicans ipse reprobus efficiar . Audi ergo, terra, iudicantem terram; et iudica terram, ne sis terra. Si enim terram iudicaueris, celum eris, et in te factam gloriam Domini enarrabis. Celi enim enarrant gloriam Dei . Si autem terram non iudicaueris, terra eris. Si autem terra fueris, ad eum pertinebis cui dictum est, Terram manducabis . Audiant ergo iudices terre: corpus castigent, libidines frenent, ament sapientiam, uincant concupiscentiam: et ut hoc faciant, erudiantur.



CAPUT II.

2. Presumens de propriis uiribus, perit de uia iusta. Fidendum in Dominum. Inordinate humilis. Hec est autem summa eruditionis: Seruite Domino in timore, et exsultate ei cum tremore. Exsulta ei, non tibi: ei a quo es quod es, et quod homo es. et quod iustus es; si tamen iam iustus es. Si autem putaueris quod ab illo quidem homo es, a te autem iustus es; non seruis Domino in timore, nec exsultas ei in tremore, sed tibi in presumptione. Et quid tibi fiet, nisi quod sequitur? Ne quando irascatur Dominus, et pereatis, inquit, de uia iusta. Non enim ait, Ne quando irascatur Dominus, et non intretis in uiam iustam; sed, pereatis de uia iusta. Iam enim uideris tibi iustus non rapiendo alienum, non adulterando, non homicidium faciendo, non falsum testimonium aduersus proximum dicendo, patrem et matrem honorando, unum Deum colendo, idolis et demoniis non seruiendo: de hac uia peribis, si tibi ista presumpseris, si tibi ista a te ipso esse putaueris. Infideles enim non intrant in uiam iustam, superbi pereunt de uia iusta. Quid enim ait? Erudimini, omnes qui iudicatis terram. Et ne forte uires et potentiam, qua iudicatis terram, uobis tribuatis, et a uobis ipsis eam uobis esse credatis; nolite sic: Seruite Domino in timore; exsultate, non uobis in presumptione, sed ei in tremore. Ne quando irascatur Dominus, et pereatis de uia iusta, cum exarserit cito ira eius. Quid ergo faciendum est, ne pereamus de uia iusta? Beati omnes qui confidunt in eum . Si beati qui confidunt in eum; miseri qui confidunt in se. Maledictus enim omnis homo qui spem suam ponit in homine . Ergo nec in te, quia et tu homo es. Si enim spem tuam posueris in alio homine, inordinate humilis eris: si autem spem tuam posueris in te, periculose superbis  . Quid autem interest? Utrumque perniciosum: nichil  horum eligendum. Inordinate humilis non leuatur: periculose superbus precipitatur.



CAPUT III.

3. uoluntas bona a Deo data, a Deo excitata. Denique ut nouerit Sanctitas uestra, propter istum sensum redarguendum et consumendum, quod in se quisque confidit, dicta esse ista uerba, Seruite Domino in timore, et exsultate ei cum tremore; Apostolum audite hec ipsa uerba dicentem, et sententiam cur dicta sint, explanantem. Ecce Apostoli uerba sunt: Cum timore et tremore uestram ipsorum salutem operamini. Quare ergo cum timore et tremore meam salutem operor, cum sit in potestate mea operari salutem meam? uis audire quare cum timore et tremore? Deus est enim qui operatur in uobis. Ideo cum timore et tremore: quia quod impetrat humilis, amittit superbus. Si ergo Deus est qui operatur in nobis, quare dictum est, uestram ipsorum salutem operamini? Quia sic in nobis operatur, ut et nos operemur: Adiutor meus esto . Designat et se operatorem [1 1Kb] , qui inuocat adiutorem. Sed uoluntas, inquit, bona, mea est. Fateor, tua. Sed et ipsa a quo data, a quo excitata? Noli me ipsum audire: Apostolum interroga. Deus est enim, inquit, qui operatur in uobis et uelle et operari pro bona uoluntate . Quid est ergo quod tibi arrogabas? Quid est quod superbus ibas, et peribas? Redi ad cor tuum, inueni te malum; et ut sis bonus, inuoca bonum. Non enim in te placet Deo, nisi quod habes ex Deo: quod autem habes ex te, displicet Deo. Si bona tua cogitas, quid habes quod non accepisti? Si autem accepisti, quid gloriaris, quasi non acceperis ? Solus est ille qui non nouit nisi dare. Non habet datorem, qui non habet meliorem. Quo tu si inferior es, imo quia inferior es, gratulare quod ad eius imaginem factus es; ut in illo inueniaris, qui in te peristi. Non enim potuisti in te, nisi perdere te; nec scis inuenire te, nisi ille qui fecit te, querat te.



CAPUT Iu.

4. Ad iudices. De muliere adultera. Alloquamur tamen et eos qui secundum istam uisibilem et popularem intelligentiam iudicant terram. Iudicant enim terram reges, duces, principes, iudices [2 1Kb] : unusquisque pro munere quod accepit in terra, iudicat terram. Quid est autem quod dicitur, Iudicat terram, nisi, Iudicat homines qui sunt in terra? Nam si terram proprie non accipias, nisi quam calcas; agricolis ergo dictum est, Qui iudicatis terram. Porro autem si reges iudicant terram, et quisquis sub regibus potestatem accepit a regibus; erudiantur et ipsi: quia terra iudicat terram; et timere debet eum qui est in celo terra iudicans terram. Parem quippe suum iudicat, homo hominem, mortalis mortalem, peccator peccatorem. Si enim procedat in medium dominica illa sententia, Qui sine peccato est, prior in illam lapidem mittat; nonne omnis iudicans terram terre motum patitur? Euangelicum capitulum recolamus. Pharisei tentantes Dominum, adduxerunt ante eum mulierem  in adulterio deprehensam; de quo peccato pena fuerat Lege definita, Lege scilicet data per Moysen famulum Dei . Hac ergo complexione dolosa et fraudulenta ad Dominum Pharisei accesserunt, ut si iuberet lapidari mulierem diffamatam, perderet mansuetudinem; si autem quod Lex iusserat prohiberet, peccasse teneretur in Legem. Sicut autem interrogantes de tributo Cesari reddendo, ore suo cepit, uicissim interrogans cuius esset prolatus nummus, cuius haberet imaginem et superscriptionem. Respondentes enim ipsi qui interrogauerant, in nummo esse imaginem Cesaris; respondit eis secundum os ipsorum, Reddite Cesari que Cesaris sunt, et Deo que Dei sunt ; ut admoneret sic reddendam Deo in homine imaginem Dei, quemadmodum in nummo imago sua redditur Cesari. Ita et in ista adultera interrogatores interrogauit, et ideo iudices iudicauit. Non prohibeo, inquit, lapidari quam lapidari Lex iussit; sed quero a quibus. Non enim resisto, sed Legis ministrum requiro. Denique audite: Lapidare uultis secundum Legem? Qui sine peccato est, prior in illam lapidem mittat.

5. Misericordiam consequitur. Quando autem hec audiuit [1 1Kb] , digito scribebat in terra, ut erudiret terram. Quando autem hoc dixit Phariseis, leuauit oculos suos ipse, et inspexit terram, et fecit eam tremere. Proinde cum hoc dixisset, iterum cepit scribere in terra. At illi compuncti et tremefacti, unus post alterum discesserunt. O terre motum, ubi sic terra mota est, ut etiam mutaret locum!



CAPUT u.

Illis ergo discedentibus, remansit peccatrix et Saluator: remansit egrota et medicus: remansit misera et misericordia. Et aspiciens mulierem, dixit: Nemo te condemnauit? Et illa: Nemo, Domine. Sed tamen adhuc sollicita erat. Peccatores enim damnare non ausi sunt: non ausi sunt lapidare peccatricem, qui se ipsos intuentes similes inuenerunt. Sed adhuc mulier erat in magno periculo: quia et ille ei iudex remanserat, qui erat sine peccato. Nemo, inquit, te damnauit? At illa, Nemo, Domine: si nec tu, secura sum. Cui sollicitudini cita Dominus uoce respondit [2 1Kb] : Nec ego te damnabo . Nec ego, quamuis sim sine peccato, nec ego te damnabo. Illos a uindicta repressit conscientia: me ad subueniendum inclinat misericordia.

6. uerba Pauli de potestate. Hec attendite, et erudimini, omnes qui iudicatis terram. Omnes scilicet, quia etiam sic intelligendum est, quomodo [3 1Kb] de quibus Apostolus dicit: Omnis anima potestatibus sublimioribus subdita sit. Non est enim potestas, nisi a Deo. Que autem a Deo sunt, ordinate sunt [4 1Kb] . Qui resistit potestati, Dei ordinationi resistit. Principes enim non sunt timori boni operis, sed mali. uis autem non timere potestatem? Bonum fac, et habebis laudem ex illa . Et si non ab illa, tamen ex illa. Aut enim iuste agis, et iusta potestas laudabit te: aut iuste agentem, etiamsi potestas iniusta damnet te, Deus iustus coronabit te. Ac per hoc tu iustitiam tene, tu bene uiue: et siue damnet, siue absoluat, habebis laudem ex illa. Beatus ille, cuius hic sanguis fusus est [1 1Kb] , nonne ex ipsa potestate, antequam et a qua uisus est iudicari, laudem inuenit? Confessionem prompsit [2 1Kb] , in fide permansit: mortem non timuit, sanguinem fudit, diabolum uicit  .



CAPUT uI.

7. Iudex in se primum, tum in alios ius dicat. Ut ergo non sitis inique potestatis  , quicumque homines uultis habere in homines [3 1Kb] potestatem; erudimini, ne peruerse iudicetis, et ante in anima pereatis, quam quemquam in carne perdatis. Iudex esse uis , uel pecunia; nondum reprehendo. Fortasse enim prodesse cupis rebus humanis, et emis ut prosis; ut seruias iustitie, non parcis pecunie. Prius propter te esto iudex in te: prius iudica de te, ut de penetrali conscientie securus procedas ad alterum. In te ipsum redi, te attende, te discute, te audi. Ibi te uolo probare integrum iudicem, ubi non queris testem. Procedere uis cum potestate, ut alter tibi dicat de altero quod tu nescis; prius intus iudica. Nihil tibi de te dixit conscientia tua? Si nolis negare, utique dixit. Nolo audire quid dixerit: tu iudica qui audisti. Dixit tibi de te quid feceris, quid acceperis, quid peccaueris. uellem scire qualem sententiam protulisti. Si bene audisti, si recte audisti, si in audiendo te iustus fuisti, si tue mentis tribunal ascendisti, si te ipsum ante te ipsum in equuleum cordis suspendisti, si graues tortores adhibuisti timoris; bene audisti si sic audisti; et procul dubio penitendo peccatum punisti. Ecce et discussisti, et audisti, et punisti; et tamen tibi pepercisti. Sic audi et proximum tuum [5 1Kb] , si erudiaris sicut admonuit Psalmus, Erudimini, omnes qui iudicatis terram.



CAPUT uII.

8. Peccata persequatur, non peccantem. Si sic audis proximum tuum, quomodo audis et te; peccata persequeris, non peccantem: et si forte quisquam durus est ad corrigenda peccata, auersus a timore Dei; hoc ipsum in eo persequeris, hoc ipsum corrigere conaberis, hoc perdere et tollere laborabis, ut seruetur homo peccato damnato. Duo enim nomini sunt, homo et peccator: hominem Deus fecit, peccatorem se ipse homo fecit: pereat quod fecit homo, liberetur quod fecit Deus  . Noli ergo usque ad mortem, ne cum persequeris peccatum, perdas hominem. Noli usque ad mortem, ut sit quem peniteat: homo non necetur, ut sit qui emendetur. Hanc in corde retinens homo in homines dilectionem, esto  iudex terre, et ama terrere [1 1Kb] , sed dilige. Si superbis, superbi in peccata, non in hominem. In illud seui quod tibi displicet et in te; non in eum qui factus est sicut tu. De una officina existis, unum artificem habuistis, unus limus est uestra materies. Quid perdis non amando quem iudicas? Quoniam iustitiam perdis, perdis [2 1Kb] non amando quem iudicas. Adhibeantur pene, non recuso, non interdico; sed animo amantis, animo diligentis, animo corrigentis.



CAPUT uIII.

9. Disciplina et correctio non negligenda. Feriens, pius; parcens, crudelis. Non enim filium tuum non erudis. Et prius agis, ut, si fieri potest, pudore et liberalitate erudiatur, erubescat patrem offendere, non tanquam seuerum iudicem timeat; gaudes ad talem filium: sed si fuerit forte ista contemnens, adhibes et uerbera; incutis penam, ingeris dolorem, sed queris salutem. Multi amore, multi timore correcti sunt: sed per tremorem timoris ad amorem peruenerunt [3 1Kb] . Erudimini, qui iudicatis terram. Diligite et iudicate. Non enim sic queritur innocentia, ut pereat disciplina. Scriptum est, Disciplinam qui abiicit, infelix est . Bene potest addi ad istam sententiam, Sicut disciplinam qui abiicit, infelix est: sic disciplinam qui negat, crudelis est. Ausus sum aliquid dicere, fratres mei, quod uobis aliquanto plenius exponere ipsius rei obscuritate compellor. Repeto quod dixi, Disciplinam qui abiicit, infelix est: hoc manifestum est. Disciplinam qui non dat, crudelis est: teneo prorsus, teneo et ostendo feriendo pium, parcendo crudelem; exemplum ante oculos pono. Ubi inuenio feriendo pium? Non eo ad alios, ad patrem et filium eo: pater et quando ferit, amat; et non uult puer cedi: contemnit uoluntatem, consulit ad utilitatem. Quare? Quia pater est, quia hereditatem parat, quia successorem nutrit. Ecce feriendo pius est pater, feriendo misericors est. Da mihi hominem parcendo crudelem. Non recedo a personis, eos ipsos ante oculos pono. Sed puer impunitus [4 1Kb] et indisciplinatus si sic uiuat, ut pereat, et pater dissimulet; pater parcat, pater perditum filium discipline asperitate offendere timeat, nonne parcendo crudelis est? Erudimini ergo, omnes qui iudicatis terram: et bene iudicando non a terra premium, sed ab illo exspectate qui fecit celum et terram.



SERMO XIu [* 1Kb]  . De uersu 14 Psalmi IX, Tibi derelictus est pauper, pupillo tu eris adiutor. Habitus Carthagine in basilica Nouarum, die dominico.



CAPUT PRIMUM.

1. Pauper uerus quinam sit.---Cantauimus Domino, et diximus, Tibi derelictus est pauper, pupillo tu eris adiutor. Queramus pauperem, queramus pupillum. Nec mirum sit quod admoneo  ut queramus, quos sic abundare cernimus et sentimus. Nonne pauperibus plena omnia? nonne pupillis plena sunt omnia? Tamen inter omnia quero pauperem, quero pupillum. Ac prius ostendendum est Charitati uestre, id quod putamus, non hoc esse quod querimus. Qui enim dicuntur pauperes et sunt, in quos a Deo mandate eleemosyne fiunt, de quibus fatemur scriptum, Include eleemosynam in corde pauperis, et ipsa exorabit pro te Dominum : abundat quidem hoc genus hominum; sed altius intelligendus est iste pauper. De illo genere est iste pauper, de quo dictum est, Beati pauperes spiritu, quoniam ipsorum est regnum celorum . Sunt pauperes non habentes pecuniam, uictum quotidianum uix inuenientes, alienis opibus [1 1Kb] , misericordia sic indigentes, ut etiam mendicare non erubescant: si de his dictum est, Tibi derelictus est pauper; nos quid facimus, qui hoc non sumus? Ergo nos qui christiani sumus, non sumus Deo derelicti? Et que alia nobis spes est, si non sumus illi derelicti, qui nos non derelinquit?

2. Diuitibus cauenda superbia. Discite ergo esse pauperes et Deo relinqui, o compauperes mei. Diues est, superbus est. Nam et in diuitiis istis, que uulgo appellantur diuitie, quibus est contraria uulgaris ista paupertas; in diuitiis ergo istis nichil est sic cauendum, quam superbie morbus. Qui enim non habet pecuniam, non habet amplissimas facultates; non habet unde se extollat. Si ergo qui non habet unde se extollat, non laudatur pro eo quod non se extollit: qui habet, laudetur, si se non extollit. Quid ergo laudo humilem pauperem, qui unde superbiat, non habet? Quis autem ferat et inopem et superbum?



CAPUT II.

Lauda diuitem humilem, lauda diuitem pauperem. Tales uult apostolus Paulus, qui scribens ad Timotheum dicit: Precipe diuitibus huius seculi, non superbe sapere . Noui quid dicam: hoc illis precipe. Habent enim diuitias intrinsecus superbiam persuadentes, habent diuitias in quibus laborant esse humiles. Da mihi Zaccheum habentem magnas diuitias, principem publicanorum, confessorem peccatorum, statura breuem, animo breuiorem, ascendentem lignum, ut transeuntem uideret qui pro illo pendebat in ligno. Da mihi dicentem, Dimidium rerum mearum do pauperibus. Sed multum diues es, o Zacchee, multum diues es. Ecce dimidium dabis: dimidium quare reseruabis? Quia si cui aliquid abstuli, quadruplum reddo .

3. Pauperes de Lazari sorte non extollantur. Sed ait mihi quisque mendicus, debilitate fessus, pannis obsitus, fame languidus; respondet mihi, et dicit: Mihi debetur regnum celorum; ego enim similis sum illi Lazaro, qui iacebat ulcerosus ante diuitis domum, cuius canes lingebant ulcera, et querebat saturari de micis, que cadebant de mensa diuitis: ego illi similior sum, inquit. Nostrum genus est, cui debetur regnum celorum; non illi generi  qui induuntur purpura et bysso, et epulantur quotidie splendide. Talis enim erat ille, ante cuius domum iacebat pauper ulcerosus: et uidete exitus amborum. Contigit enim mori inopem illum, et auferri ab Angelis in sinum Abrahe. Mortuus est autem diues, et sepultus est. Nam pauper forte nec sepultus. Et quid postea? Cum apud inferos diues ille in tormentis esset, leuauit oculos suos, uidit pauperem quem contempserat, in Abrahe gremio quiescentem: desiderauit guttam, a quo ille micam; et quoniam dilexit opulentiam, non inuenit misericordiam. uoluit subueniri fratribus suis, semper uecors, sero misericors: nichil omnino quod postulauit, accepit .



CAPUT III.

4. Pauper et diues in eadem sorte felicitatis, si uterque humilis. Sinus Abrahe. Discernamus ergo, inquit mihi, pauperes et diuites: quid me ad alia intelligenda exhortaris? Aperti sunt pauperes, aperti sunt diuites. Audi ergo me de hoc quod proposuisti, domne [1 1Kb] pauper. Cum enim illum sanctum ulcerosum te esse dicis, timeo ne superbiendo non sis quod dicis. Noli contemnere diuites misericordes, diuites humiles; et ut citius dicam, quod paulo ante dixi, diuites pauperes noli contemnere. O pauper, esto et tu pauper; pauper, id est, humilis. Si enim diues factus est humilis, quanto magis pauper esse debet humilis? Pauper non habet unde infletur, diues habet cum quo luctetur. Audi ergo me. Esto uerus pauper, esto pius, esto humilis. Nam si de ista pannosa et ulcerosa paupertate gloriaris, quia talis fuit ille qui ante domum diuitis inops iacebat; attendis quia pauper fuit, et aliud non attendis. Quid, inquis, attendo? Lege Scripturas, et inuenies quod dico. Lazarus pauper fuit: in cuius sinum leuatus est, diues fuit. Contigit, inquit, mori inopem illum, et auferri ab angelis. Quo? In sinum Abrahe, id est, in secretum, ubi erat Abraham. Nolite enim carnaliter intelligere, quod uelut in sinum tunice Abrahe leuatus sit pauper. Sinus erat, quia secretum erat. Unde dicitur, Redde uicinis nostris in sinum eorum . Quid est, in sinum eorum? In secreta eorum. Quid est, Redde in sinum eorum? Torque conscientiam eorum. Lege, aut si legere non potes, audi cum legitur, et uide Abraham opulentissimum fuisse in terra, auro, argento, familia, pecore, possessione : et tamen diues iste pauper fuit, quia humilis fuit; Credidit enim Abraham Deo, et deputatum est illi ad iustitiam . Iustificatus est gratia Dei, non propria presumptione. Fidelis erat, bene operabatur. Filium iussus est immolare; neque cunctatus est ei offerre quod acceperat, a quo acceperat . Probatus est Deo, constitutus est exemplum fidei. Iam Deo notus erat: sed nobis monstrandus erat. Non est inflatus quasi in bonis operibus suis; quia pauper erat diues iste. Et ut scias quia non est inflatus tanquam in bonis operibus suis , audi Paulum  apostolum: Si enim Abraham ex operibus iustificatus est, habet gloriam, sed non ad Deum .



CAPUT Iu.

5. uerus pauper in pauperum turba uix inuenitur. uidetis, quia cum abundent pauperes recte querimus pauperem: in turba querimus, et uix inuenimus. Occurrit mihi pauper, et quero pauperem. Interim tu manum porrige pauperi quem inuenis. Corde queris, quem queris. Tu dicis, Pauper sum sicut Lazarus: diues iste meus humilis non dicit, Diues sum sicut Abraham. Ergo tu te extollis, ille se humiliat. Quid inflaris, et non imitaris. Ego, inquit, pauper leuor in sinum Abrahe. Non uides quia pauperem diues excepit? Non uides quia diues susceptor est pauperis? Si enim superbis contra eos qui habent pecuniam, et negas eos ad regnum celorum pertinere; cum in eis fortasse inueniatur humilitas, que in te non inuenitur: non times ne tibi, cum mortuus fueris, dicat Abraham, Recede a me, quia blasphemasti me?

6. Diuitie plene periculorum et periture. Admoneamus ergo diuites nostros, quod Apostolus admonuit. Non superbe sapere, neque sperare in incerto diuitiarum , admoniti sumus. Diuitie ille, quas putatis plenas esse deliciarum, pleniores sunt periculorum. Pauper erat, et securior dormiebat: somnus facilius accedebat ad duram terram, quam ad lectum inargentatum. Attendite curas diuitum, et comparate securitati pauperum. Sed audiat diues iste, ut non superbe sapiat, neque speret in incerto diuitiarum. Utatur mundo, tanquam non utens. Sciat se uiam ambulare, et in has diuitias tanquam in stabulum intrasse. Reficiat, uiator est: reficiat se, et transeat; non secum tollit quod in stabulo inuenit. Alius uiator erit, et ipse habebit, sed non auferet.



CAPUT u.

Omnes hic relicturi sunt quod hic acquisierunt. Nudus, inquit, exii de utero matris mee; nudus reuertar in terram, Dominus dedit, Dominus abstulit . Non abstulit [1 1Kb] , quia tibi derelictus est pauper. Nudus exii de utero matris mee; nudus reuertar in terram.

7. Pauper cupiditatibus diuite peior. Audi alium pauperem. Nihil intulimus in hunc mundum; sed nec auferre aliquid possumus: uictum et tegumentum habentes, his contenti simus. Nam qui uolunt diuites fieri, incidunt in tentationem et desideria multa, stulta et noxia, que mergunt homines in interitum et perditionem. Radix est enim omnium malorum auaritia: quam quidam appetentes, a fide pererrauerunt, et inseruerunt se doloribus multis . Qui sunt isti qui a fide pererrauerunt, et inseruerunt se doloribus multis? Qui uolunt diuites fieri. Modo mihi respondeat ille pannosus. uideamus, si non uult diues fieri; uideamus, interrogemus eum, si non uult diues fieri: respondeat, non mentiatur. Audio linguam, sed interrogo conscientiam. Dicat si non uult diues fieri. Si autem uult; iam incidit in tentationem et desideria  multa, stulta et noxia. Non enim opes dico, sed desideria. Unde? Quia uult diues fieri. Quid inde? Desideria multa et stulta et noxia, que mergunt homines in interitum et perditionem. uides ubi sis? Quid mihi ostentas nullas facultates, cum ego conuincam tantas cupiditates? Ecce iam compara duos. Iste diues est, ille pauper est: sed iste diues, iam est, non uult fieri. Iste diues est, aut de parentibus, aut de donis et hereditatibus. Ponamus, faciamus: diues est etiam de iniquitatibus. Iam non uult addere, imposuit modum, fixit limitem cupiditati, iam corde militat pietati.



CAPUT uI.

8. Rursum pauper cum diuite comparatur. Diues est, inquis. Respondeo, Diues est. Iterum tu accusator respondes et dicis, De iniquitate diues est [1 1Kb] . Quid, si facit amicos de mammona iniquitatis? Dominus nouerat quod dicebat: utique non errabat, quando precipiebat, Facite uobis amicos de mammona iniquitatis, ut et ipsi recipiant uos in tabernacula eterna . Quid si hoc facit iste diues? Iam finit cupiditatem, exercet pietatem. Tu nichil habes, sed diues uis fieri; incides in tentationem. Sed forte inde factus es pauperrimus et egentissimus, quia nescio quid habebas paternum, quod te sustentaret, et calumnia aliqua competitoris abstulit. Gemis, audio, tempora accusas: quod gemis, si posses, faceres. Annon uidemus? annon quotidianis exemplis plena sunt omnia? Heri gemebat, quia perdebat sua; hodie pertinens ad maiorem [2 1Kb] , rapit aliena.

9. uerus pauper. Christus pauper et diues. Inuenimus uerum pauperem, inuenimus pium humilem, non de se fidentem, pauperem uerum, membrum pauperis qui propter nos pauper factus est, cum diues esset . uide diuitem nostrum, qui propter nos pauper factus est, cum diues esset; uide illum diuitem: Omnia peripsum facta sunt, et sine ipso factum est nichil. Plus est aurum facere, quam habere. Diues es auro, argento, pecore, familia, fundis, fructibus; tibi ista creare non potuisti. uide illum diuitem: Omnia per ipsum facta sunt. uide illum pauperem: uerbum caro factum est, et habitauit in nobis . Quis digne cogitet diuitias eius? Quomodo faciat qui non fit, quomodo creet non creatus, formet non formatus, mutabilia manens, temporalia sempiternus? Quis digne cogitet diuitias eius?



CAPUT uII.

Paupertas Christi. Paupertatem cogitemus, ne forte pauperes uel ipsam capiamus. Concipitur utero femine uirginali, includitur uisceribus matris. O paupertas! In angusto diuersorio nascitur, inuolutus infantilibus tegumentis in presepio ponitur, fit cibaria iumentis pauperibus; deinde celi et terre Dominus creator Angelorum, omnium uisibilium et inuisibilium effector et conditor sugit, uagit, nutritur, crescit, tolerat etatem, occultat maiestatem: postea tenetur, contemnitur, flagellatur, illuditur, conspuitur, colaphizatur, spinis coronatur, ligno suspenditur, lancea  perforatur. O paupertas! Ecce caput pauperum quos requiro, cuius pauperis membrum inuenimus uerum pauperem.

10. Pupillus quis. Breuiter queramus pupillum [1 1Kb] : quia in paupere requirendo fatigati sumus. Domine Iesu, pupillum quero; fatigatus quero: cito responde, ut inueniam. Ne uobis, inquit, dicatis patrem in terra . Pupillus in terra, immortalem patrem inuenit in celo. Ne uobis, inquit, dicatis patrem in terra. Inuentus est pupillus iste. Oret pupillus iste: audiamus eum, et imitemur eum. Que est eius oratio? Quoniam pater meus et mater mea dereliquerunt me. Pater, inquit, meus et mater mea dereliquerunt me: Dominus autem assumpsit me . Si ergo beati pauperes spiritu, quoniam ipsorum est regnum celorum ; Tibi derelictus est pauper. Si pater meus et mater mea dereliquerunt me, Dominus autem assumpsit me; Pupillo tu eris adiutor [2 1Kb] .



SERMO Xu [* 1Kb]  . De uersu 8 Psalmi XXu, Domine, dilexi decorem domus tue, et locum tabernaculi claritatis tue. Habitus in Regione tertia, in basilica sancti Petri Carthaginensis.



CAPUT PRIMUM.

1. Decor domus Dei. Ecclesia uiua.---Decorem domus Dei, et locum tabernaculi claritatis eius diligimus, si et nos ipsi sumus. Quis est ergo decor domus Dei, et locus tabernaculi claritatis eius; nisi templum eius de quo Apostolus dicit, Templum enim Dei sanctum est, quod estis uos ? Sicut ergo in fabricis manufactis, cum eleganter et magnifice construuntur, corporalis noster mulcetur aspectus; ita cum lapides uiui, corda fidelium caritatis uinculo continentur, decor est domus Dei, et locus tabernaculi claritatis eius. Discite ergo quod amare debetis, ut amare possitis. Qui enim diligit decorem domus Dei, non est dubium quia Ecclesiam diligit: non in fabre factis parietibus et tectis, non in nitore marmorum et laquearibus aureis; sed in hominibus fidelibus, sanctis, Deum diligentibus ex toto corde suo, et ex tota anima sua, et ex tota mente sua, et proximum suum tanquam seipsum.



CAPUT II.

2. Numerus et super numerum. uasa in honorem, uasa in contumeliam. Sed in congregatione christiana, quantum pertinet ad participationem et communionem Sacramentorum, multiplicati sunt super numerum . Alius est ergo numerus: alii super numerum. Numerus est, de quibus dicit Apostolus, Nouit Dominus qui sunt eius. Super numerum autem: Quoniam in magna domo non solum uasa sunt aurea et argentea, sed et lignea et fictilia; alia quidem in honorem, alia in contumeliam . Numerus ergo, uasa  in honorem: super numerum, uasa in contumeliam. Cum ergo sint ista duo genera uasorum, numquid dubitamus ubi sit decor domus Dei? Si ergo uis diligere, agens quod cantasti, decorem domus Dei [1 1Kb] , et locum tabernaculi claritatis eius; quere uasa in honorem. Et nolo dicas, Quesiui, et non inueni. Ideo enim quesisti, et non inuenisti, quia quod quesisti tu non fuisti. Similis simili coheret, dissimilis dissimilem refugit. Si fueris uas in contumeliam, procul dubio uas in honorem graue tibi erit et ad uidendum. Non audis quomodo quidam de quodam dicant, Grauis nobis est etiam ad uidendum ? Quod tibi graue est ad uidendum, quando erit apertum ad inueniendum? uasa enim ista, interiorum hominum sunt. Non utique cum uisus fuerit iustus, iam agnoscitur iustus. Eumdem aspectum habet et iustus et iniustus: uterque homo, sed non uterque domus Dei. Et si ambo christiani appellantur, utrumque uas, sed non utrumque in honorem; sed aliud in honorem, aliud in contumeliam.



CAPUT III.

3. Malorum est male uti bonis; Dei contra, bene uti malis. Anime adultere et fornicarie. Numquid propter mala uasa deserenda est domus magna? Nouit Deus uti, id est Dominus magne domus, et uasis in honorem, et uasis in contumeliam. Sicuti est malorum male uti etiam bonis; sic e contra Dei bene uti etiam malis. Quantis bonis utuntur mali? Omnis enim creatura Dei bona est . Quomodo ea male utuntur mali? Quomodo eos increpat Scriptura, dicens, Petitis, et non accipitis, eo quod male petatis, ut in concupiscentiis uestris insumatis. Quod nomen acceperunt isti male utentes bonis Dei? Sequitur, et dicit, Adulteri. Unde adulteri? Nescitis quia amicus huius mundi, inimicus Deo constituitur ? Adulteri, inquit. Sunt anime adultere, sunt fornicarie: discutiamus eas. Fornicarie anime sunt, multis diis falsis quodam modo prostitute: adultere autem, tanquam legitimo iam coniugio copulate, et ipsi legitimo coniugio non seruantes anime castitatem. Ut autem hoc dicam expressius, pagani anima fornicaria est, christiani mali adultera. Pagani anima fornicaria, legitimum uirum non habet, per diuersa demonia prostituta corrumpitur: christiani autem mali quare adultera est? Quia nec castitatem diligit, nec uirum deserit. Non ergo dicas, Quare sunt isti in domo Dei? Respondetur tibi, uasa sunt in contumeliam. Nouit eis uti Deus: non errat qui creauit; quoniam qui potuit creare, nouit ordinare: habent in domo magna locum suum. Si autem queras a me, quomodo eis bene utatur Deus: fateor, Dei consilium, sicut homo, explicare non possum. Noui enim cum Paulo apostolo expauescere, quod etiam ille cum consideraret, expauit, et expauescens exclamauit: O altitudo diuitiarum sapientie et scientie Dei! quam inscrutabilia sunt iudicia eius, et inuestigabiles uie eius! Quis enim cognouit sensum Domini? aut quis consiliarius eius fuit? aut quis prior  dedit illi, et retribuetur ei? Quoniam ex ipso et per ipsum et in ipso sunt omnia: ipsi gloria in secula seculorum . Nobis consideratio, admiratio, tremor, exclamatio: quia nulla penetratio. Ipsi autem quid? Gloria in secula seculorum. Siue de uasis in honorem, siue de uasis in contumeliam, ipsi gloria in secula seculorum. Alios coronat, alios damnat, nusquam errat: alios probat, de aliis probat, omnes ordinat.



CAPUT Iu.

4. Ad quid mali in mundo. Quid faciunt, inquit, in hoc mundo homines mali? Responde mihi, in fornace aurificis palea quid facit? Puto non ibi esse sine causa paleam, ubi aurum purgatur. uideamus que ibi sint omnia: fornax est, palea est, aurum est, ignis est, artifex est: sed illa tria, aurum, palea, ignis, in fornace; artifex, ad fornacem. Attende etiam istum mundum: mundus fornax est; palea, homines mali; aurum, homines boni; ignis, tribulatio; artifex, Deus. Attende et uide: aurum non purgatur, si palea non uratur. uide aurum in hoc ipso psalmo, ubi diligimus decorem domus Dei; et locum tabernaculi claritatis eius. uide ibi aurum, uide uocem auri; purgari cupit: Proba me, Domine, et tenta me; ure renes meos et cor meum. Proba me, inquit, Domine, et tenta me. Qui timere debuit tentationem, petit tentationem. Proba me, inquit, Domine, et tenta me. Et uide si non ignem querit: Proba me, et tenta me; ure renes meos et cor meum. Non times ne in igne deficias? Non, inquit. Quare? Quia misericordia tua ante oculos meos est . Ecce, inquit, quare securus dico, Proba me, Domine, et tenta me; ure renes meos et cor meum: non quia idoneus sum uiribus meis ignem sustinere tentationis, sed quia misericordia tua ante oculos meos est. Qui mihi, inquit, donasti ut aurum probatum essem, in fornace me perire permittis? Prorsus mittis purgandum, eiicis purgatum. Custodiat Dominus introitum tuum et exitum tuum . uide ipsum exitum, uide ingressum in fornacem. Omne gaudium existimate, fratres mei, cum in tentationes uarias incideritis . Ecce audisti ingressum, quere exitum. Facile enim est intrare: exire magnum est. Sed noli timere: Fidelis Deus. Nempe quia ingressus fueras, de exitu cogitabas. Fidelis Deus, qui non uos permittit tentari supra id quod potestis; sed faciet cum tentatione etiam exitum. Quid est exitum? Ut possitis sustinere . Intrasti, incidisti; sustinuisti, existi.



CAPUT u.

5. Abundantia malorum, propter purgationem bonorum. Magna materies est purgationis bonorum, abundantia malorum. Nam in multitudine malorum quamuis permixti lateant boni, nouit Dominus qui sunt eius. Sub manu tanti artificis, auri mica in magna palea perire non potest. Quanta ibi palea, quam modicum aurum? Sed noli timere; tantus est artifex, ut purgare possit, perdere non possit. uide aurum beatum Apostolum in ista fornace mundi huius quemadmodum periculis probatur: ut ueniamus ad uasa inhonorata que intus sunt, quibus nouit bene uti Dominus magne domus. Apostolus  ergo cum periculis probaretur, quid dicebat? Periculis in mari, periculis in deserto, periculis ex genere, periculis ex gentibus. Ista omnia foris sunt. Intus attende: Periculis in falsis fratribus . Alloquor ergo aurum Dei, alloquor uasa facta in honorem, alloquor grana in tritura aree inter paleam laborantia. Tibi dico, quisquis audis, non me, sed per me [1 1Kb] : Esto bonus, tolera malum. Nolo dicas, Quis est bonus? Imo et hoc uolo dicas: quoniam quantumcumque fueris bonus, non eris sine aliquo malo. Unde rectissime dicitur, Nemo bonus, nisi unus Deus . Sed bonus ille qui facit bona, Deus est. Si ergo bonus Deus qui facit bona, et solus ille bonus effector bonorum; quomodo est effector bonorum, si nullus hominum est bonus? Secundum modulum ergo proximum est et homo bonus. Qui si non esset, Dominus ipse non diceret, Homo bonus de bono thesauro cordis sui profert bona .



CAPUT uI.

6. Mali foris et intus tolerandi.---Esto ergo bonus, et tolera malum. Esto simpliciter bonus, et dupliciter tolera malum. Bonus, nonnisi intus: nam si non intus, nusquam bonus. Esto ergo bonus intus, malum tolera et foris et intus. Foris tolera hereticum, tolera paganum, tolera Iudeum; tolera et intus malum Christianum. Quia inimici hominis domestici eius . Patiens molestos multos intus malos stomacaris, indignaris, quasi iam uenerit tempus uentilationis. In tritura positus es, in tritura es adhuc, area trituratur adhuc; adhuc grana et manipuli, cum Gentes credunt, ad aream colliguntur. Putas esse te posse in area triticum solum? Erras. Geme in area, ut gaudeas in horreo. Fiunt multa mala a christianis malis: illi qui foris sunt, et nolunt esse christiani, inueniunt occasiones ad excusationes. Hortatori suo ut credat, ista respondet: uis me esse quod est ille et ille? Et nominat illum et illum: aliquando et uerum dicit. Cum autem uerum non potest inueniri, quid magnum est calumniari? Cum ille non trepidat calumniari, facit alium quod non uidet suspicari. Tu cum audieris hominem ista dicentem, forte quia nosti fratres tuos malos, dicis apud te ipsum, uerum dicit: Periculis in falsis fratribus. Sed noli deficere; quod ille querit, tu esto. Esto bonus christianus, ut conuincas calumniosum paganum.



CAPUT uII.

7. Constantia in ferendis intus malis. Sed ille calumniatur, et de bonis dicit falsa, plerumque illi creditur. Quid facit aurum? Undique palea est, ignis. Sordes pone, non fidem [2 1Kb] : esto mundior, ipsa exercitatione esto mundior; ualeat tibi ille qui auferat quo sordidior es, non qui opprimat quod aurum es. Etenim si defeceris, peris in palea: et si peris in palea, aurum non eras, sed aurum te esse fingebas. Nouit Dominus qui sunt eius . Illi autem qui sunt mali, de quibus erubescis quando es inter malos qui sunt foris, memento quod non sint  in domo magna ubi es, uas in honorem, sed in contumeliam. Instruxit te Apostolus, regat te Deus [1 1Kb] . Si mali non essent pro quibus oraremus, quando nobis diceretur, Orate pro inimicis uestris? An forte uellemus bonos habere inimicos? Unde fieri potest? Non habebis bonum inimicum, nisi fueris malus: si autem fueris bonus, inimicus tuus non erit, nisi malus. Orate pro inimicis uestris. Ergo boni orate pro malis. Redi ad cor tuum. O tu qui in ista fornace purgaris, si potuit esse uox tua, Proba me Domine, et tenta me; ure renes meos et cor meum: quoniam misericordia tua ante oculos meos est; ecce redi ad cor tuum. Sub Deo es, orationem fusurus es; occurrit tibi qui te lesit, occurrit tibi qui te pressit, occurrit tibi qui te spoliauit, occurrit tibi qui in te carcerem misit: eia attende cor tuum, respice Dominum tuum. Ecce malus inimicus tuus, ecce bonus Dominus tuus: nocet tibi inimicus tuus malus, ora pro inimico tuo, dicit tibi Dominus tuus bonus [2 1Kb] . Inter inimicum tuum malum et Dominum bonum, quid tu facturus es? Contra illum oraturus, aut huic obtemperaturus?



CAPUT uIII.

8. Dura iussa, sed magna promissa. Suscipis ex precepto Domini tui orare pro maligno illo inimico tuo: quid facturus es? Dominus iussit: dura iussit, sed magna promisit. Que dura iussit? Diligite inimicos uestros, benefacite his qui oderunt uos, et orate pro persequentibus uos. Dura sunt: sed propter uerba labiorum tuorum ego custodiui uias duras . Unde tibi uiribus tuis custodire uias duras, nisi quia misericordia tua ante oculos meos est? Ecce dura iussit, amara iussit; uide que promisit. Orate pro persequentibus uos, ut sitis filii Patris uestri qui in celis est . Si tibi diceret, Ora pro inimico tuo, ut sis filius patris tui, ne exheredet te pater carnalis, qui hoc tibi relicturus est, quod hinc non est ablaturus; timeres, et faceres: promittitur tibi pro his duris, ut sis filius Altissimi; cogita Patrem, et agnosce hereditatem. Dic ergo, incipe orare pro inimico tuo illo magno, qui tibi multa mala fecit, qui in te multa dura congessit: incipe pro illo orare, et uide cor tuum tecum litigare. Quod ergo uis, quod placet tibi, quod delectaris secundum interiorem hominem, quod obtemperas Domino tuo, et oras pro inimico tuo, aurum est: quod uero, cum orare ceperis, incipit tecum carnalis infirmitas litigare, ipse sunt sordes, a quibus te Deus uult in fornace purgare.



CAPUT IX.

9. Mali ideo multi, ut exerceantur boni. Amurca, oleum. Exercere ergo in mediis malis, o bone, si quis es bonus: non de tuo bone [3 1Kb] , quia fuisti malus, sed de illius qui nunquam est malus: exercere in mediis malis. Nec mihi uolo dicas: Saltem si necesse esset propter exercitationem nostram ut essent mali, pauci essent mali, et boni multi essent. Non attendis quia si pauci essent, multis non nocerent? Utique considera, uir prudens, quia si multi  boni essent et pauci mali essent, pauci mali multis bonis nocere non auderent. Si non auderent, non exercerent. Nunc uero quia multi sunt mali, laboratur a paucis bonis inter multos malos: et cum laboratur, sudatur; et cum sudatur, aurum purgatur. Esto ergo in decorem domus Dei. Iam tecum in corde tuo litigauit infirmitas; inuoca, ut uincas: adsit tibi Deus, adiuuet qui iubet. Iam factus es uictor infirmitatis tue, iam suscepisti animum et fructum orandi pro inimico tuo: uide quid boni sit; compara illum tibi. Ille meditatur tentationes, tu fundis orationes: ille si nocet, palam nocet; tu quod pro illo oras, Deus nouit: ille non credit, quia cor tuum non discutit. Cum ergo ille palam nocet, tu occulte oras: in isto torculari , uide si non ille qui palam nocet, amurca currens est per publicum. Amurca per publicum currit, oleum autem ad sedem suam occultos transitus habet. Et cum occulte transeat, in magnitudine apparet. Quam multi enim, o fratres mei, quam multi in ista conflictatione rerum, in huius mundi malitia, in ista malorum abundantia subtraxerunt se, et conuersi sunt ad Deum, et uale fecerunt mundo, et ceperunt pauperibus subito donare res suas, qui paulo ante rapiebant alienas! Sed multi raptores, inuasores, spoliatores publice apparent; amurca illa est per plateas currens: illi autem, unus hinc, unus inde, corde coniuncto  malus faciens mala permanere erubescens [1 1Kb] , Dei monita cogitans; spem seculi irridens, spem celestem exspectans, mutans amores et mores: oleum sanctitatis est in torculari, uas in honorem est in domo magna, aurum est in fornace, granum est in horreo. Ibi est decor domus Dei.



SERMO XuI [* 1Kb]  . De eo quod scriptum est in Psalmo XXXIII, 13, Quis est homo qui uult uitam, et diligit uidere dies bonos?



CAPUT PRIMUM.

1. uita presens nec uita est. uocans humanum genus Spiritus Dei, iubendo quid facere, et promittendo quid sperare debeamus, prius mentem nostram inflammat ad premium; ut quod precipitur magis bonum amando, quam malum timendo faciamus. Quis est homo, inquit, qui uult uitam, et diligit uidere dies bonos? Sic interrogatur quis iste sit, quasi possit inueniri qui non sit. Quis enim non uult uitam? qui non diligit uidere dies bonos? Audi ergo quod sequitur, quicumque hoc uis et diligis, homo; audi quod sequitur, omnis homo: Cohibe, inquit, linguam tuam a malo, et labia tua non loquantur dolum. Declina a malo, et fac bonum; quere pacem, et sequere eam . Horum omnium cetera superiora sunt in precepto, ultimum in premio. Nam ut cohibeamus linguam nostram a malo, et labia nostra non loquantur dolum, declinemus a malo, et faciamus bonum, ut queramus pacem  precipitur nobis: ut autem sequamur eam, promittitur nobis. Que ista pax est, nisi quam non habet mundus? Que ista pax est, nisi quam non habet ista uita, que in huius uite comparatione nec uita est? Neque enim de hac uita diceret, Quis est homo, qui uult uitam? et ad istam uel retinendam uel producendam preceptis consequentibus hortaretur, tanquam et istam quis non uellet [1 1Kb] . Nam et hec optatur saltem prolixa, quia non potest esse sempiterna: et per hanc potest homo peruenire ad illam, si quemadmodum uult eam longam, sic uelit et bonam. Quantum est autem in hac uita, longum, quod erit aliquando finitum? Et quod erat longum, erit nullum: quia et quando erat, non stabat; quando producebatur, non augebatur; nec addendo crescebat, quia ueniendo recedebat [2 1Kb] .



CAPUT II.

2. uita bona hic sectanda. Redimere tempus quid. Quisquis igitur es amator longe uite, esto potius bone uite. Nam si male uiuere uolueris, longa uita non erit uerum bonum, sed erit longum malum. uide autem quam sis absurdus atque peruersus: cum te uitam fatearis plus amare, quam uillam [3 1Kb] uillam uis potius bonam habere, quam uitam. Nam ut inhiando et male concupiscendo adipiscaris uillam bonam, fraudando efficis uitam malam. Tamen si tibi diceretur, si a te quereretur, utrum malles uilla bona carere perdendo, an uita mala moriendo; responderes, te, si utrumque retinere non posses, paratiorem esse ut uilla tibi auferretur. Cur igitur non sic amatur uita, ut sit etiam bona, que abs te omnibus tuis bonis prefertur etiam mala? Cupis certe ut longa sit, licet mala sit: imo fac ut bona sit, et noli timere ne breuis sit. Nam si te sollicito bene agitur, te securo cito finietur. Succedet ei namque uita eterna, sine metu beata, sine fine longa. De illa quippe interrogat, qui dicit, Quis est homo qui uult uitam, et diligit uidere dies bonos? In hac autem uita iubet nos Apostolus redimere tempus, quoniam dies mali sunt . Et quid est redimere tempus, nisi, cum opus est, etiam detrimento temporalium commodorum ad eterna querenda et capessenda spatia temporis comparare  ? Unde et Dominus precipit, dicens, Si quis uoluerit tecum iudicio contendere, et tunicam tuam tollere, dimitte illi et pallium : ut scilicet amissa re aliqua temporali, impendas ad quietem, quod eras impensurus ad litem.



CAPUT III.

3. uita in Psalmo quenam proponitur. Quod itaque non de uita et diebus huius temporis loquatur Spiritus Dei, dicens, Quis est homo qui uult uitam, et cupit uidere dies bonos? sequentia docent. Talia enim precepta subiungit, quibus obaudiendo uitam et dies bonos habere possimus, ut hec uita quam nunc agimus, et hi dies pro eisdem preceptis implendis plerumque amittendi sint. Proinde  si hanc uitam, in qua nunc sumus, intellexerimus in eo quod dictum est, Quis est homo qui uult uitam? et propter hanc habendam que connectuntur precepta faciamus; quid acturi sumus, cum aliquis in malitia potens mortem nobis fuerit comminatus, nisi falsum testimonium dixerimus? Profecto enim si fecerimus quod hic iubetur, Cohibe linguam tuam a malo, ut propter hoc preceptum testimonii fallaciam recusemus, quasi decepti uidebimur: quia propter habende uite cupiditatem preceptum seruare suscepimus, et eam magis preceptum seruando perdidimus. Porro si uitam intellexerimus in eternum beatam, quam post istam Deus dabit obedientibus sibi; de qua Dominus dixit ad quemdam, Si uis uenire ad uitam, serua mandata : tunc uero interrogati, Quis est homo qui uult uitam; respondemus nos uelle uitam, et si etiam sub ipso percussoris ictu ueritatem seruabimus in testimonio, mortem contemnimus in mundo, uitam consequimur in celo.

4. Dies boni in psalmo, non huius seculi, sed eterni promittuntur. Loqui dolum. Hoc de diebus bonis intelligamus. Nam si propter dies presentis seculi, qui boni dicuntur, et non sunt, in sepultura cordis per epularum aggeres, in luxurie ac uinolentie gurgitibus, in turpissimis ingluuium uoluptatibus [1 1Kb] : si ergo propter istos dies, quasi propter dies bonos, susceperimus preceptum, ut labia nostra non loquantur dolum; plerumque tales dies cogunt amatores suos loqui dolum, et tales dies negantur eis qui non loquuntur dolum. Quid enim aliud est, loqui dolum, nisi aliud labiis promere, cum aliud claudatur in pectore? Ad hoc maxime adulatorum exarsit negotium; quia pene semper, ne prohibeantur ab opimis mensis apparatisque conuiuiis, blandiendo non tacent falsum; et ab his prohibentur [2 1Kb] , si amando Deum dixerint uerum. Ergo propter istos dies, quos putant bonos, ut eis exhibeantur, loquuntur dolum; et eis negantur, si non loquuntur dolum.



CAPUT Iu.

Alii sum igitur dies boni, de quibus admonemur, ut si eos uidere diligimus, cohibeamus a malo linguam, nec dolum loquamur. Non sunt de isto seculo dies illi: non eos habet celum quod transiet, sed quod permanebit; non eos nouit terra morientium, sed terra uiuentium. Hos quisquis intellexerit et dilexerit, linguam cohibet [3 1Kb] a malo: et si eum terror mortis cogat ad malum, labia eius non loquuntur dolum: et si diebus fallaciter bonis inuitetur ad dolum, declinat a malo etiam inter bona, facit bonum etiam inter mala; querit pacem [4 1Kb] , que non est  super terram, et sequitur eam in illo qui fecit celum et terram.

5. Quanto ardore querenda pax et uita eterna.---Proinde, fratres, concupiscite uitam, et diligite uidere dies bonos ubi nulla nox erit: uitam in qua dies malus non timeatur; dies bonos, in quibus nunquam uita finiatur. Sed si hanc mercedem diligitis, cauete ne opus, cuius ea merces est, recusetis. Illam enim pacem querendo sequimini: querite autem manibus uestris nocte coram Deo, et non decipiemini . Quid est enim manibus uestris, nisi operibus uestris? Quid est nocte, nisi in tribulatione? Quid est coram Deo, nisi conscientie puritate? Sic uiuendo et hoc amando, habebitis Deum in contemplatione, et in illo uitam sine defectione; dies bonos sine contenebratione, pacem sine dissensione.



SERMO XuII [* 1Kb]  . De eo quod dicitur in Psalmo XLIX, 3, Deus manifestus ueniet, Deus noster, et non silebit, etc.



CAPUT PRIMUM.

1. Iudicium extremum. Cantauimus, fratres, Deus manifestus ueniet, Deus noster, et non silebit. Deum Christum Scriptura predixit uenturum ad iudicium uiuorum et mortuorum. Quando enim prius uenit iudicari, occultus fuit: quando ueniet iudicare, manifestus erit. Quam fuerit tunc occultus, hinc intelligite quod ait Apostolus: Si enim cognouissent, nunquam Dominum glorie crucifixissent . Tunc autem siluit interrogatus, sicut et Euangelium loquitur, et impletur in eo Isaie prophetia dicentis: Sicut ouis ad immolandum ductus est, et sicut agnus coram tondente se fuit sine uoce, sic non aperuit os suum . ueniet ergo manifestus, et non silebit. Ad hoc dictum est, Non silebit [1 1Kb] , quia siluit iudicatus. Nam quantum attinet ad uoces ipsius nobis necessarias, quando siluit? Non siluit per Patriarchas, non siluit per os carnis sue: et modo si sileret, Scriptura non loqueretur. Lector ascendit, et ipse non silet. Tractator loquitur, si uera loquitur, Christus loquitur. Si sileret Christus, ego uobis ista non dicerem. Nec per os uestrum siluit: nam quando cantabatis, ipse loquebatur. Non silet, opus est ut nos audiamus, sed aure cordis: nam facile est audire auribus carnis. Illis auribus audire debemus, quas querebat magister ipse, cum diceret: Qui habet aures audiendi, audiat . Quis enim ante illum, quando ista dicebat, sine auribus carnis stabat? Omnes aures habebant, et pauci habebant: non omnes habebant aures audiendi, hoc est, obediendi.



CAPUT II.

2. Prepositis munus impositum. uotum pii pastoris. Quam terribiliter locutus est per prophetam Ezechielem, credo adhibuistis aurem, credo audistis quemadmodum dixerit, Ad domum  Isrel mittam te, non ad populum altioris lingue te mittam. Populus autem ille nolent audire te, quia nolunt audire me [1 1Kb] . Quid ostendit, nisi quia ipse Deus per Prophetam loquebatur? Quia uero in ipsis uerbis propheticis nos maxime territi sumus, id est, prepositi quos posuit loqui ad populum suum, prius in illis uerbis uidemus faciem nostram. Demonstratum est enim nobis, sonante lectore; quasi speculum ubi nos inspiceremus; et inspeximus nos: inspicite uos. Ecce ego facio, quod ibi audiui. Si non discreueris, inquit, iustum, si non dixeris peccatori, Morte morieris, et ostenderis illi ut recedat ab iniquitatibus suis; ipse quidem in peccatis suis morietur, sanguinem autem eius de manu tua exquiram. Si autem dixeris, et ille contempserit, et non obedierit; ille in sceleribus suis morietur, tu autem animam tuam liberabis . Dico uobis, libero animam meam. In magno enim sum, non periculo, sed exitio constitutus, si tacuero. Sed cum ego dixero, et impleuero officium meum, uos iam attendite periculum uestrum. Quid autem uolo? quid desidero? quid cupio? quare loquor? quare hic sedeo? quare uiuo? nisi hac intentione, ut cum Christo simul uiuamus? Cupiditas mea ista est, honor meus iste est, gloria mea ista est, gaudium meum hoc est, possessio mea ista est. Sed si non me audieritis, et tamen ego non tacuero, animam meam liberabo. Sed nolo saluus esse sine uobis.



CAPUT III.

3. Peccata consuetudine uilescunt, nec sentiuntur. Ebriositas. Excommunicatio. Nolite ergo contemnere, fratres mei, peccata in quibus forte consuetudinem iam fecistis. Omne enim peccatum consuetudine uilescit, et fit homini quasi nullum sit: obduruit, iam dolorem perdidit. Quod ualde putre est, nec dolet: quod non dolet, non pro sano habendum, sed pro mortuo computandum est. Attendite que dicat Scriptura, et ibi uidete quemadmodum uiuere debeatis. Quis non contemnat ebriositatis peccatum? Abundat tale peccatum, et contemnitur. Iam cor ebriosum perdidit sensum, non habet dolorem, quia nec salutem. Quando aliquid pungitur et dolet, aut sanum est, aut est in illo spes aliqua sanitatis: quando autem tangitur, pungitur, uellicatur [2 1Kb] , nec dolet; pro mortuo habendum est, ac de corpore precidendum. Sed aliquando nos parcimus, et non nouimus nisi loqui: excommunicare, de Ecclesia proiicere pigri sumus. Aliquando enim timemus ne ipso flagello peior fiat qui ceditur. Et quamuis qui tales sunt, iam in anima mortui sint: tamen quia Medicus noster omnipotens est, non est desperandum de his; sed totis uiribus supplicandum, ut aures cordis, quas clausas habere probantur, Dominus aperire dignetur. Sed numquid ille parcet, numquid silebit quem timere debemus? Audistis in ipso Psalmo, fratres mei, cum enumeraret peccata peccatoris, ait, Hec fecisti, et tacui. Contra hoc dictum est, ueniet, et non silebit.  Presentia sua non silebit. Excepto enim quod Dominus Christus significatur, quia siluit in iudicio, ut impleretur in illo etiam ea prophetia, quam paulo ante commemoraui; hoc excepto, modo Deus ipse per se ipsum Dominus Christus tacet. Ascendit enim in celum, et sedet ad dexteram Patris, inde uenturus est iudicare uiuos et mortuos: quamdiu ibi est, donec ueniat tacet. uoces eius in Libris audimus, de ore ipsius non audimus. Audistis uocem ipsius de sanctis Scripturis isto loco: auditis cum uos ipsas commemoratis [1 1Kb] , et forte de his rebus inter uos sermocinamini.



CAPUT Iu.

4. Peccantes uidet et odit Deus, etsi nunc tacet. Qui uult audiri a Deo, karissimi, prius audiat Deum. Numquid audis illum quando facis adulterium; et latere te putas, quia homo te non uidet? Ille te uidet, sed tacet. Quando furtum facis, captas oculos eius cui furaris, et si eum latet, facis: si propterea non facis, quia times ne uidearis [2 1Kb] , intus fecisti, in corde fecisti; fur teneris, et nichil tulisti: sed et tu, si opportunitas detur ad implendum malum factum tuum, furaris, et letaris quia tacet. Audi ergo Psalmum: te admonuit, te quicumque es, qui forte hic hodie stas, et nocte aliquid fecisti, te admonuit, tibi dixit, Hec fecisti et tacui. Suspicatus es iniquitatem, quod ero tibi similis? O homines, qui hec uerba que dicturus sum, nec in ore habetis, nec in corde, felices estis. Nonne quotidie homines mala facientes, aut quos bene fecisse penitet, et penitentia peruersa fundunt quod mulserunt; nonne quotidie dicunt, et ista murmura inter se rodunt: uere si Deo displicerent ista, permitteret illa fieri, aut illi qui ea faciunt felices essent in terra? uidemus raptores, uidemus infirmorum oppressores, uidemus uicinorum expulsores, uidemus uiolentos limitum inuasores, uidemus calumniatores; et tamen potentes, diuites, felices in hac terra. Si uere Deus ista uideret, si ista curaret, parceret eis? Addunt et hoc, quod peius est: Non placent nisi mali [3 1Kb] . Contingat autem ut faciat bene aliquis, et sequatur forte aliqua tentatio, continuo ad manum habet: Non expedit bene facere; qui fecerit bene, nichil illi prodest [4 1Kb] . Parum est tibi quod male uis facere, et bene facientibus maledicis? Hec fecisti, inquit, et tacui. Suspicatus es iniquitatem, quod ero tibi similis. Quid est, quod ero tibi similis? Quia sic mihi placet malum, quomodo tibi: hoc es suspicatus. Hoc dixisti in corde tuo: sed ego audiui, quando dixisti in corde tuo [5 1Kb] . Quod peius est, in hec uerba progrediuntur, ut nec audiri timeant.



CAPUT u.

5. Dei iudicium in peccantes. Penitendi tempus. Ergo suspicatus es inique, quod ero tibi similis. Arguam te: quomodo non putas, et quando non putas, arguam te. Sileo cum facis: sed non sileo cum  iudico. Arguam te. Quid tibi faciam, quando arguam te? Statuam te ante faciem tuam. Modo enim quando male facis, putas quia bonus es, quia non uis te uidere. Alios reprehendis, te non respicis; alios accusas, de te non cogitas; alios ponis ante oculos tuos, te ponis post dorsum tuum. Ego quando te arguo, contra facio; tollo te a dorso tuo, et pono te ante oculos tuos. uidebis te, et planges te; et non erit iam tunc quomodo corrigas te. Contemnis ergo tempus misericordie, ueniet tempus iudicii: quia tu in ecclesia mihi cantasti, Misericordiam et iudicium cantabo tibi, Domine . Ex ore nostro exit, et ubique ecclesie concrepant Christo, Misericordiam et iudicium cantabo tibi, Domine. Tempus est misericordie, ut corrigamur: nondum uenit tempus iudicii. Locus est, spatium est: peccauimus, corrigamur. Nondum finita est uia, nondum clausus est dies, nondum exspiratum est; non desperetur, quod est peius: quoniam propter ipsa peccata humana et tolerabilia, et tanto crebriora, quanto minora, constituit Deus in Ecclesia tempore misericordie prerogande quotidianam medicinam, ut dicamus, Dimitte nobis debita nostra, sicut et nos dimittimus debitoribus nostris : ut his uerbis lota facie ad altare accedamus, et his uerbis lota facie corpore Christi et sanguine communicemus.



CAPUT uI.

6. Medicina post peccatum non respuenda. Sed quod est grauius, ipsam medicinam sic homines contemnunt, ut non solum non dent ueniam quando in illos peccatur, sed nec uelint petere quando ipsi peccant. Intrauit tentatio, subrepsit ira; tantum dominata est iracundia, quantum potuit, ut non solum tumultuaretur cor, sed et conuicia et crimina uomeret lingua. Non uides quo te impulit? non uides quo te precipitauit? Tandem corrige, dic, Male feci, peccaui. Non enim morieris, si dixeris: crede, non mihi, sed Deo. Quid sum ego? Homo sum, par uester sum [1 1Kb] , carnem porto, infirmus sum: omnes credamus Deo. Attendite uobis. Ipse Dominus Christus ait, Attendite uobis: Si peccauerit frater tuus, corripe eum inter te et ipsum solum. Si te audierit, lucratus es fratrem tuum: si te non audierit, adhibe tecum duos aut tres. In ore duorum aut trium testium stabit omne uerbum. Si nec ipsos audierit, refer ad Ecclesiam. Si nec ipsam audierit, sit tibi tanquam ethnicus et publicanus . Ethnicus gentilis est: gentilis ille est, qui in Christum non credit. Si nec Ecclesiam audierit, mortuum computa. Sed ecce uiuit, ecce intrat, ecce signat, ecce genu figit, ecce orat, ecce ad altare accedit. Sed sit tibi tanquam ethnicus et publicanus. Noli in illo attendere falsa signa: uiuens mortuus est. Unde uiuit? Quomodo uiuit [2 1Kb] ? Si dicam alicui in conspectu uestro, Tu hoc fecisti: respondebit postea, Quantum erat [3 1Kb] ? Intus me moneret, intus mihi diceret quia male feci, intus uiderem peccatum  meum [1 1Kb] : quare in populo arguit? Quid si feci, et non correxisti? Quid si feci, et adhuc perseueras? Quid si feci, et adhuc tibi bene fecisse uideris in corde tuo? Quia tacet ille, iustus es? Quia ille modo non uindicat, nichil male fecisti? Non times, Arguam te? Non times, Constituam te ante faciem tuam? non times?



CAPUT uII.

7. uite breuitas. Homo uitro fragilior. Sed longe est, inquis, iudicium. Primo, quis tibi dixit quia longe est dies iudicii? Numquid si longe est dies iudicii, longe est dies tuus? Unde scis quando est? Nonne multi sani dormierunt et obduruerunt? Nonne casus nostros nobiscum in hac carne portamus? Nonne fragiliores sumus, quam si uitrei essemus? uitrum enim etsi fragile est, tamen seruatum diu durat: et inuenis calices ab auis et proauis, in quibus bibunt nepotes et pronepotes. Tanta fragilitas custodita est per annos. Nos autem homines, et sub tantis casibus quotidianis fragiles ambulamus; et si casus ipsi repentini non acciderent, diu tamen uiuere non ualeremus. uita humana tota breuis est, ab infantia usque ad decrepitam senectutem tota breuis est. Adam si adhuc uiueret, et hodie moreretur, quid illi uite longitudo profuisset? Huc accedit, quia ipse dies, qui quasi naturaliter seruit, morbo inlecto [2 1Kb] incertus est. Quotidie moriuntur homines: et qui uiuunt deducunt illos, exsequias celebrant, et uitam sibi promittunt. Nemo dicit, Corrigam me, ne cras hoc sim quod iste quem deduxi. Placent uobis uerba, ego quero facta. Nolite me contristare prauis moribus uestris: quia delectatio mea non est in hac uita nisi uestra bona uita.



SERMO XuIII [* 1Kb]  . De eodem uersu Psalmi XLIX, Deus manifestus ueniet, etc.  .



CAPUT PRIMUM.

1. Christi aduentus alter occultus, alter manifestus. Precepta Dei quibusdam in risum ueniunt. Hominum carnalium peruersum iudicium. Ad exhortandas mentes Charitatis uestre, pauca de presenti psalmo, que donat Dominus, gratanter accipite. De Domino nostro Iesu Christo prophetatum est in isto psalmo, ubi audiuimus et cantauimus, Deus manifestus ueniet, Deus noster, et non silebit. Ipse enim Dominus Christus, Deus noster, Filius Dei, primo aduentu uenit occultus, secundo aduentu ueniet manifestus. Quando uenit occultus, non innotuit nisi seruis suis: quando ueniet manifestus, innotescet bonis et malis. Quando uenit occultus, uenit iudicandus: quando ueniet manifestus, ueniet iudicaturus. Denique tunc cum iudicaretur [3 1Kb] , siluit, et de silentio eius propheta predixerat, Sicut ouis ad immolandum  ductus est, et sicut agnus coram tondente, sic non aperuit os suum . Sed Deus noster manifestus ueniet, Deus noster, et non silebit. Non quomodo siluit, quando iudicandus erat, ita silebit, quando iudicaturus erit. Et nunc non silet, si sit qui audiat: sed dictum est, Tunc non silebit, quando uocem eius agnoscent et qui modo contemnunt. Modo enim quando dicuntur precepta Dei, quibusdam in risum ueniunt: et quoniam quod promisit Deus modo non ostenditur, et quod minatur modo non uidetur, quod precipit irridetur. Modo enim felicitatem que dicitur mundi huius, habent et mali; infelicitatem que dicitur mundi huius, habent et boni. Attendunt homines qui credunt presentia et non credunt futura, quoniam ista bona et mala presentis seculi promiscue habent boni et mali. Si diuitias optant, uident habere diuitias et pessimos homines et bonos homines; uident etiam, si exhorrent paupertatem et miserias huius seculi, laborare in his miseriis non solum bonos, sed etiam malos: et dicunt in corde suo, quia res humanas Deus nec respicit, nec regit, sed omnino in intimo quodam mundi huius fundo  dimisit nos casibus uolui, nec aliquam prouidentiam exhibet nobis. Ac per hoc fit in illis contemptus precepti, quia non uident manifestationem iudicii.



CAPUT II.

2. Cur Deus nunc iudicat quedam, non omnia. uerumtamen etiam modo debet quisque attendere, quia quando uult Deus, respicit et iudicat, et ad horam non differt: quando autem uult, differt. Et unde hoc? Quia si nunquam in presenti iudicaret, non esse Deus crederetur: si omnia in presenti iudicaret, nichil iudicio reseruaret. Ad hoc enim multa seruantur iudicio, et quedam in presentia iudicantur, ut illi qui differuntur, timeant et conuertantur. Non enim amat Deus damnare, sed saluare [1 1Kb] : et ideo patiens est in malos, ut de malis faciat bonos. Sed dicit Apostolus, quia reuelabitur ira Dei super omnem impietatem , et reddet Deus unicuique secundum opera sua. Admonet autem et corripit hominem contemnentem; et dicit, An diuitias bonitatis et longanimitatis eius contemnis? Quia bonus est in te, quia longanimis est in te, quia patiens est in te, quia differt te et non aufert te, contemnis, et omnino nullum iudicium Dei putas: ignorans quia patientia Dei ad penitentiam te adducit? Tu autem secundum duritiam cordis tui thezaurizas tibi iram in die ire et reuelationis iusti iudicii Dei, qui reddet unicuique secundum opera sua .

3. Thesaurus operum, seu bonorum, seu malorum. Quidquid ergo homo facit modo, in thesaurum mittit, sed nescit quid colligat: quomodo diuites, qui in thesaurum terre mittunt, quasi sciunt quid colligunt, sed nesciunt cui colligunt. Quis enim possideat diuitias eorum post mortem ipsorum, prorsus ignorant: et aliquando diuitie eorum ad inimicos eorum perueniunt. Et ideo se quisque fraudat nolens manducare  [1 1Kb] , ut ditescat, ut alius de laboribus eius fluat et luxurietur et dissoluatur.



CAPUT III.

Quomodo ergo colligunt quidem scientes, sed cui colligant, nesciunt: sic contra in thesaurum celestem boni quid colligant sciunt, mali quid colligant, nesciunt. Bonus enim ponit in thesauro celesti omnia opera misericordie, que fecit circa homines quibus subuenit; et scit quoniam fidelis est custos, qui illi seruat omnia que reponit. Et non ea uidet, sed de thesauro suo certus est, quia neque aliquid a fure subripitur, neque ab hoste inuaditur, neque ab inimico et improbo et potente quasi e uicto tollitur; sed semper manebit, quia a Domino potentissimo custoditur. Si enim pecunias homines fideli seruo commendant, et securi sunt; misericordias suas commendant potenti Domino, et solliciti sunt? Nouerunt ergo quia quidquid reponunt, totum ibi saluum est: qui fideles sunt, potentie Domini sui fidem iungunt. Credunt enim quia seruat, et inueniunt quod seruat. Nam et homines qui pecuniam colligunt, numquid uident arcam ipsam, aut in arcam pecuniam semper colligunt et mittunt, aut infodiunt et seruant? Non uident; et tamen quasi conscientia eorum scit quia ibi est in loco illo ubi posuerunt. Et forte iam fur tulit, et uanus gaudet qui inaniter reseruauit. In thesauro autem celesti si quid posuerimus, et de Domini custodia securi sumus, et omnino furem nullum patiamur, nec damnum aliquod sustinemus. Mali uero et ipsi mittunt in thesaurum omnia mala opera sua, et seruat illis Deus. Hoc est quod dixit Apostolus, Thesaurizas tibi iram in die ire iusti iudicii Dei.



CAPUT Iu.

4. Suus quemque manet thesaurus. Pauperes diuitibus laturarii. Sed quoniam seruatur quidquid mali faciunt, et nesciunt: ubi uenerit Deus noster manifestus, et non silebit, conuocabit ad se omnes gentes, sicut dicit in Euangelio, et separabit, quosdam ponens ad dexteram, quosdam ad sinistram: et incipiet iam tractare thesauros utrorumque, quid quisque posuit ut inueniat. uenite, inquit, benedicti Patris mei, ad eos qui sunt ad dexteram, percipite regnum quod uobis paratum est ab initio mundi. Regnum celorum, regnum sempiternum, societatem cum Angelis, eternam uitam, ubi nullus oritur, neque moritur, hoc percipite. Quando enim opera uestra in thesaurum mittebatis, regnum celorum emebatis. Percipite regnum quod uobis paratum est ab initio mundi. Etiam ostendit illis thesauros suos: Esuriui, et dedistis mihi manducare; sitiui, et potastis me; nudus fui, et uestistis me; hospes fui, et adduxistis me; in carcere fui, et uenistis ad me; eger fui, et uisitastis me. Et respondent illi: Domine, quando te uidimus in his necessitatibus constitutum, et ministrauimus tibi? Et ille: Quando uni ex minimis meis fecistis, mihi fecistis. Quia ergo quando uni ex minimis meis fecistis, mihi fecistis, percipite quod misistis, possidete quod emistis. Mihi enim Seruatori ideo credidistis. Deinde conuertet se ad illos qui sunt a sinistris, et ostendet illis  thesauros suos inanes operis boni: Ite, inquit, in ignem eternum, qui paratus est diabolo et angelis eius. Esuriui, et non dedistis mihi manducare. Aut si aliquid inuenistis in thesauro isto, aut aliquid misistis, cogitate, et reddetur uobis. Sed nunquam te, inquiunt ipsi, uidimus esurientem. Et ille: Quando uni ex minimis meis non fecistis, nec mihi fecistis . Forte enim ideo mihi non faciebatis, quia me in terra ambulare non uidebatis? Tam mali estis, ut si uideretis, sicut Iudei crucifigeretis. Hodie enim mali homines, qui conantur, si fieri posset, non esse ecclesias ubi illis predicentur precepta Dei [1 1Kb] , nonne et ipsum Christum occiderent, si in terra uiuentem inuenirent? Sed audebunt dicere, quasi illi qui nesciat cogitationes hominum: Domine, quando te uidimus esurientem? Et ille: Quando uni ex minimis meis non fecistis, nec mihi fecistis. Minimos meos egentes posueram uobis in terra: ego tanquam caput, dicet, in celo sedebam ad dexteram Patris, sed membra mea in terra laborabant, membra mea in terra egebant; membris meis daretis, et ad caput perueniret quod daretis. Et sciretis quia minimos meos egentes quando uobis in terra posui, laturarios uobis institui, qui opera uestra in thesaurum meum portarent: nichil in eorum manibus posuistis, propterea apud me nichil inuenistis.



CAPUT u.

5. Penitentia infructuosa. Tunc ergo non silebit, sed apparebit: ideo dictum est, Non silebit. Modo autem dicit illud Lector de codice, et contemnitur: dicit illud de ore suo tractator aut disputator episcopus, et irridetur. Numquid sic irrideri habet, quando ab ipso iudice potentissimo dicetur? Unusquisque recipiet quod fecit, bonum siue malum . Tunc dicturi sunt homines sera et infructuosa penitentia: O si possemus iterum uiuere; et quod contempsimus, audire et facere! Tunc dicent illi, quos ex aduerso constituunt iniquitates eorum, sicut dicitur in libro Sapientie: Quid nobis profuit superbia? et diuitiarum iactantia quid contulit nobis? Transierunt omnia sicut umbra . uidetis quia penitebit eos: sed ista penitentia cruciabilis, non sanabilis. uis habere utilem penitentiam? Modo habe. Si enim modo habueris, corrigeris: cum correctus fueris, fundetur ille thesaurus tuus, ubi colligebantur mala opera tua, et implebitur alius thesaurus tuus, ubi bona opera tua colligantur. Sed forte conuersus ad Deum, statim morieris, opera tua nulla forte inuenientur in illo thesauro? Plane ibi inuenies opera tua, quia scriptum est, Pax in terra hominibus bone uoluntatis . Deus non annotat facultatem, sed coronat uoluntatem. Scit quia uoluisti, et non potuisti; sic te annotat, quasi feceris quod uoluisti. Ergo opus est ut conuertaris, ne differendo subito moriaris, et omnino nichil inueniatur quod in presenti habeas, et in futuro possideas. Conuersi ad Dominum, etc.



SERMO XIX [* 1Kb]  . De eo quod scriptum est in Psalmo L, 5, Quoniam iniquitatem meam ego agnosco: et in Psalmo LXXII, 1, Quam bonus Deus Isrel rectis corde! Habitus in basilica Restituta  , in die Munerum  .


1. Rogandus Deus, ut faciem non a nobis auertat, sed a peccatis nostris. Cantantes Dominum rogauimus, ut auertat faciem suam a peccatis nostris, et omnia facinora nostra deleat. Sed animaduertere potestis, fratres, quod in eodem psalmo audierimus, Quoniam iniquitatem meam ego agnosco, et peccatum meum ante me est semper. Dicitur autem Deo alibi, Ne auertas faciem tuam a me : cui diximus, Auerte faciem tuam a peccatis meis. Cum sit ergo persona una homo et peccator, homo dicit, Ne auertas faciem tuam a me: peccator dicit, Auerte faciem tuam a peccatis meis. Hoc ergo dicitur: Ne auertas faciem tuam ab eo quem fecisti; auerte faciem tuam ab eo quod feci. Oculus tuus, inquit, utrumque distinguat, ne propter uitium natura dispereat. Fecisti tu aliquid, feci et ego aliquid: quod tu fecisti, natura dicitur; quod ego feci, uitium uocatur: uitium sanetur, ut natura seruetur.

2. Penitentis est peccata propria et agnoscere et punire.---Facinus, inquit, meum ego agnosco. Si ego agnosco, ergo tu ignosce. Bene uiuamus, et bene uiuentes sine peccato nos esse minime presumamus: sic uita laudetur, ut uenia postuletur. Desperati autem homines, quanto minus intenti sunt in peccata sua, tanto curiosiores sunt in aliena. Querunt enim non quid corrigant, sed quid mordeant et cum se non possint excusare, parati sunt alios accusare. Non sic iste nobis orandi et satis Deo faciendi demonstrauit exemplum, dicens: Quoniam facinus meum ego agnosco, et peccatum meum ante me est semper. Non  erat iste intentus in aliena peccata: aduocabat se ad se; nec se palpabat, sed penetrabat, et in se ipsum altius descendebat. Sibi non parcebat: et ideo ut sibi parceretur non impudenter rogabat. Peccatum enim, fratres, impunitum esse non potest: si peccatum impunitum remaneat, iniustum est: ergo sine dubitatione puniendum. Hoc tibi dicit Deus tuus: Puniendum est peccatum aut a te, aut a me. Punitur ergo peccatum, aut ab homine penitente, aut a Deo iudicante. Punitur ergo aut a te sine te, aut a Deo tecum. Quid est enim penitentia, nisi sua in se ipsum iracundia? Qui penitet, irascitur sibi. Nam si non ficte fiat, unde est et pectoris tunsio? Quid feris, si non irasceris? Quando ergo tundis pectus, irasceris cordi tuo, ut satisfacias Domino tuo. Potest enim etiam sic intelligi quod scriptum est, Irascimini, et nolite peccare . Irascere quia peccasti, et puniens te ipsum noli peccare. Exsuscita cor penitendo, et hoc erit sacrificium Deo  .

3. Sacrificio contriti cordis placandus Deus. Fides antiquorum in Christum. Placari Deo uis? Nosce quid agas tecum, ut Deus placetur tibi. In eodem psalmo aduerte: ibi enim legitur, Quoniam si uoluisses sacrificium, dedissem utique; holocaustis non delectaberis. Ergo sine sacrificio eris? nichil oblaturus, de nulla oblatione Deum placaturus? Quid dixisti? Si uoluisses sacrificium, dedissem utique; holocaustis non delectaberis. Sequere, et audi, et dic, Sacrificium Deo spiritus contribulatus; cor contritum et humiliatum Deus non spernit . Abiectis que offerebas, inuenisti quod offeras. Offerebas enim apud Patres uictimas pecorum, et sacrificia uocabantur. Si uoluisses sacrificium, dedissem utique. Illa ergo non queris, et tamen sacrificium queris. Populus tuus dicit tibi: Quid offeram, qui quod offerebam non offero? Ipse enim populus, aliis decedentibus, aliisque nascentibus, idem est populus. Sacramenta sunt mutata, non fides. Signa mutata sunt quibus aliquid significabatur, non res que significabatur. Pro Christo aries, pro Christo agnus, pro Christo uitulus, pro Christo hircus, totum Christus. Aries, quia ducit gregem: ipse est inuentus in uepribus, quando pater Abraham filio iussus est parcere, nec tamen sine oblato sacrificio inde discedere. Et Isaac Christus erat, et aries Christus erat. Isaac sibi ligna portabat: Christus crucem propriam baiulabat. Pro Isaac aries, non tamen pro Christo Christus. Sed in Isaac et aries et Christus  . Tenebatur cornibus in uepre aries : interroga Iudeos, unde tunc Dominum coronauerint. Agnus est: Ecce Agnus Dei, ecce qui tollit peccata mundi . Taurus est: attende cornua crucis. Hircus est, propter similitudinem carnis peccati. uelata sunt ista, donec aspiraret dies, et remouerentur umbre . In eumdem ergo Dominum Christum, non solum quod uerbum, sed etiam quod mediator est Dei et hominum homo Christus iehsu  , et Patres antiqui crediderunt, et ad nos eamdem fidem predicando et prophetando transmiserunt. Unde dicit Apostolus, Habentes eumdem spiritum fidei, propter quod scriptum est, Credidi, propter quod locutus sum. Eumdem habentes, quem habuerunt et illi qui scripserunt, Credidi, propter quod locutus sum. Habentes ergo eumdem, inquit, spiritum fidei, propter quod scriptum est ab antiquis, Credidi, propter quod locutus sum; et nos credimus, propter quod et loquimur . Quando ergo Dauid sanctus ita dicebat, Quoniam si uoluisses sacrificium, dedissem utique; holocaustis non delectaberis, tunc illa sacrificia offerebantur Deo, que modo non offeruntur. Ergo quando cantabat, prophetabat, et presentia spernebat, et futura preuidebat. Holocaustis, inquit, non delectaberis. Quando ergo holocaustis non delectaberis, sine sacrificio remanebis? Absit. Sacrificium Deo spiritus contribulatus; cor contritum et humiliatum, Deus, non spernis. Habes quod offeras. Non gregem circumspicias, non nauigia prepares, et permees ad extremas prouincias, unde aromata deferas: quere in corde tuo quod gratum sit Deo. Cor conterendum est. Quid times ne contritum pereat? Ibi habes, Cor mundum crea in me, Deus. Ut ergo creetur mundum cor conteratur immundum.

4. Homini displicere debet quod Deo displicet, et contra. Felicitas hic non querenda. Auditorum acclamatio. Scandalum de felicitate malorum. Displiceamus nobis quando peccamus, quia peccata displicent Deo. Et quia sine peccato non sumus, uel in hoc Deo similes simus, quia hoc nobis displicet, quod illi. Ex aliqua parte coniungeris uoluntati Dei, quia hoc tibi displicet in te, quod odit et ille qui fecit te. Artilex tuus ipse est: sed uide te ipsum, et dele in te ipso quod non est ex ipsius officina. Deus enim, sicut scriptum est, creauit hominem rectum . Quam bonus Deus Isrel rectis corde! Si ergo sis rectus corde, non tibi displicebit Deus, bonus tibi erit Deus, laudabis Deum. Omnino, et in eo quod prestat, et in eo quod castigat, laudabis Deum. Ille enim qui dixit, Quam bonus Deus Isrel rectis corde! se ipsum inspexerat, qui aliquando non erat rectus corde, et displicebat ei Deus: postea uero resipuit, et uidit non esse Deum peruersum, sed se fuisse non rectum: et recordatus tempora prauitatis sue, et presens correctionis sue, ait, Quam bonus Deus Isrel! sed quibus? Rectis corde. Quid enim tu? Mei autem, inquit, pene commoti sunt pedes, paulo minus effusi sunt gressus mei: id est, pene lapsus sum. Unde hoc? Quia zelaui in peccatoribus, pacem peccatorum intuens. Unde ergo commoti fuerint pedes huius et pene lapsi sint gressus, quoniam non tacuit, cauendum monuit. Exspectabat a Deo, secundum uetus Testamentum, ignorans ibi esse signa futurorum; exspectabat ergo a Deo presentis uite felicitatem, et in hac terra querebat quod suis Deus in celo seruabat. Felix uolebat esse hic, cum felicitas non sit hic. Res enim bona et magna est felicitas; sed habet regionem suam. De regione felicitatis Christus uenit, et hic eam nec ipse inuenit. Irrisus est, exprobratus est, apprehensus est, flagellatus  est, uinctus est, palmis cesus est, affectus contumelia sputorum, spinis coronatus est, ligno suspensus: ad extremum, Domini exitus mortis. In Psalmo scriptum est , Et Domini exitus mortis . Quid hic ergo, serue, felicitatem requiris, ubi et Domini exitus mortis? Cum ergo in regione non sua felicitatem requireret ille, de quo loqui ceperam, et propter illam in hac uita adipiscendam cohiberet  Deo, eiqueseruiret, et eius precepta, ut poterat, faceret; uidit hoc magnum, uel pro magno, quod querebat a Deo, et propter quod Deo seruiebat, esse apud eos qui Deo non seruiebant, sed demonia colebant, et uerum Deum blasphemabant. uidit, et commotus est, quasi perdidisset fructum laboris sui. Hoc est quod zelauit in peccatoribus, pacem peccatorum intuens. Denique habes ibi, Ecce ipsi peccatores et abundantes in seculo obtinuerunt diuitias. Numquid sine causa iustificaui cor meum, aut laui inter innocentes manus meas, et fui flagellatus tota die? Colo Deum, blasphemant Deum: illis felicitas, mihi calamitas; ubi equitas? Inde moti pedes, inde pene effusi gressus, inde propinquus interitus. Nam ad quod periculum uenerit, uidete: ibi ait, Et dixi, Quomodo scit Deus, et si est scientia in Altissimo? uidete ad quod periculum uenerit querendo a Deo pro magno premio terrenam felicitatem. Discite ergo, karissimi, eam si habetis, contemnere, nec dicere in cordibus uestris, Ego quia colo Deum, ideo bene est mihi. uidebis enim, quo modo tibi putas bene, et illis qui non colunt Deum esse bene; et mouebuntur gressus tui. Aut enim habes illam, colens Deum, et uidebis quod habeat talia non colens Deum; et ideo putabis frustra te colere Deum, quia et ille habet felicitatem qui non colit Deum: aut non illam habes, et multo amplius Deum accusabis, qui dat eam blasphematoribus suis, et negat cultoribus suis. Discite ergo tenera contemnere, si uultis Deo fideli corde seruire. Habes illam? noli putare inde te esse bonum; sed fac te inde bonum. Non habes? noli putare inde te esse malum; sed caue malum, quo non uenit bonus.

5. Felicitas et merces a Deo quenam exspectanda. Etenim iste resipiscens, et reprehendens se ipsum, quod male ceperat de Deo sentire, anhelans peccator, et pacem intuens peccatorum; reprehendens ergo se ipsum, ait, Quid enim mihi est in celo, et a te quid uolui super terram ? Iam resipiscens, iam correcto corde, agnouit quantum ualeat cultus Dei: quem Dei cultum uilissimo pretio addixerat, quando pro illo terrenam felicitatem querebat. Agnouit quid debeatur sursum cultoribus Dei, ubi iubemur habere cor et respondemus ibi nos habere: quod et utinam non mentiamur, saltem ipsa hora, saltem ipso momento, saltem ipso temporis puncto, quando respondemus. Respiciens ergo ille, et cor corrigens, reprehendit se quesisse aliquando in terra felicitatem terrenam, quasi mercedem cultus Dei. Sed reprehendens se ait, Quid enim mihi est in celo? Quid est ibi mihi? uita eterna, incorruptio, regnum  cum Christo, societas Angelorum; ubi nulla perturbatio, nulla ignorantia, nullum periculum, nulla tentatio; uera, certa, fixa securitas. Ecce quid mihi est in celo. Et a te quid uolui super terram? A te quid uolui super terram? quid uolui? Diuitias fluxas, caducas, uolaticas. Quid uolui? Aurum, pallorem terre; argentum, liuorem terre; honorem, temporis fumum. Ecce quid a te uolui super terram. Et quia uidi hoc in peccatoribus, commoti sunt pedes mei, et paulo minus effusi sunt gressus mei. O quam bonus est rectis corde! Quid ergo queris, Propheta fidelis? Aurum, et argentum, et diuitias terrenas? Ergo tanti ualet fides matrone fidelis, quod habet et meretrix? Tanti ergo ualet fides uiri fidelis, quod habet et mimus, auriga, uenator, latro? Absit, fratres mei, absit ut tanti ualeat fides uestra. Auertat Deus hoc a cordibus uestris. Nam quanti ualet, uultis nosse? Pro ea Christus mortuus est. Quid ergo terrenam mercedem queris, auro et nummis addictus? Iniuriam facis fidei, pro qua mortuus est Christus. Et quid est, inquit? quanti ualet? Illum attende, qui ait, Quid enim mihi est in celo? Non enim expressit quid erit illud. Sic ait, Et a te quid uolui super terram? Illud laudando, hoc abiiciendo, utrumque tamen dixit, Quid est illud? Quod oculus non uidit. Quid est hoc? Quod fidelis oculus non sitit. Quid est illud? Quod inuenit Lazarus ulcerosus. Quid est hoc? Quod habuit diues inflatus. Quid est illud? Quod perire non potest. Quid est hoc? Quod teneri non potest. Quid est illud? Ubi non erit labor. Quid est hoc? Quod non deserit timor. Quid enim mihi est in celo? Quid? Ipse qui fecit celum; pretium fidei tue Deus tuus est; ipsum habebis, se ipsum preparat premium cultoribus suis. Considerate, karissimi, uniuersam creaturam, celum, terram, mare, que in celo, que in terra, que in mari, quam pulchra, quam mira, quam digne ordinateque disposita. Mouent uos ista? Mouent plane. Quare? Quia pulchra sunt. Quid est qui fecit? Puto rehebesceretis, si uideretis pulchritudinem Angelorum. Quid est ergo creator Angelorum? Ipse est premium fidei uestre. Auari, quid uobis sufficit, si Deus ipse non uobis sufficit?

6. Ad bene uiuendum quotidianis periculis commouemur. Bene ergo uiuamus, et ut hoc possimus, eum qui hoc precepit, inuocemus. Neque bone uite nostre terrenam mercedem a Domino requiramus. Ad illa que promittuntur, intentionem nostram extendamus. Cor nostrum ibi ponamus, ubi putrescere non potest secularibus curis. Transeunt ista que occupant homines, uolant ista; uapor est uita humana super terram. Accedunt etiam ipsius fragilis uite tanta et tam quotidiana pericula. Terre motus magni de Orientalibus nuntiantur; nonnulle magne repentinis collapse  sunt ciuitates. Territi apud Ierosolymam qui inerant Iudei, Pagani, catechumeni, omnes sunt baptizati. Dicuntur fortasse baptizati septem millia hominum. Signum Christi in uestibus Iudeorum baptizatorum apparuit. Relatu fratrum fidelium constantissimo  ista nuntiantur  . Sitifensis etiam ciuitas grauissimo terre motu concussa est, ut omnes forte quinque diebus in agris manerent, et ibi baptizata dicuntur fere duo millia hominum  . Undique Deus terret, quia non uult inuenire quo  damnet. Nonnichil agitur in isto torculari. Mundus est torcular; abundant pressure eius: oleum estote, non amurca. Conuertatur quisque ad Deum, et mutet uitam. Occultum habet iter oleum; ad secreta sua tendit. Alius subsannat, irridet, blasphemat, clamat per plateas; amurca defluit. Dominus tamen torcularis per operarios suos, per sanctos Angelos suos non quiescit operari. Nouit oleum suum, nouit quid recipiat, quo pondere pressure eliquetur. Nouit enim Dominus qui sunt eius. Oleum estote, amurcam fugite; recedant ab iniquitate omnes qui nominant nomen Domini . Odia autem nolite concipere, aut cito finite. Non enim illa metuenda sunt. Times terre motum? times celi fremitum? times bella? Time et febrem: subito, cum illa magna metuuntur, ipsa non ueniunt, et de transuerso una febricula aufert hominem. Et si talem inuenit ille iudex, qualem non nouit, qualibus dicturus est, Nescio uos, recedite a me ; quid fiet postea? quo itur? per quem ambitur? unde uita reparanda redimitur? Quis iterum uiuere, et quod male fecit emendare permittitur? Finitum est. Pauci quidem conuenistis  : sed si bene audistis, abundatis. Non uos fallat, qui fallit: quia non uos decipit, qui non fallit.



SERMO XX [* 1Kb]  . De uersu 12 Psalmi L, Cor mundum crea in me, Deus: et de uersu 5 Psalmi XL, Ego dixi, Domine, miserere mei, etc.

1. Peccator non potest resurgere per se a peccato absque gratia. uoce consona, corde concordi, pro ipso corde nostro Dominum deprecantes diximus: Cor mundum crea in me, Deus, et spiritum rectum innoua in uisceribus meis. Hinc pauca que Dominus dederit, in eius gratiam manifestabimus uobis. Psalmus  est penitentis, amissam spem recuperare cupientis, lapsu suo iacentis, et Deum magnis deprecationibus urgentis, tanquam qui fuerit idoneus ad se uulnerandum, et non sit ad sanandum. Sicut enim ipsam carnem nostram percutere et uulnerare cum uolumus, possumus; ut autem sanetur, medicum querimus; nec ita nostra potestate saluamur, ut nostra potestate sauciamur: ita ad peccandum anima sibi ipsa sufficit; ad sanandum quod peccatum leserit, Dei medicinalem dexteram implorat. Unde dicit in alio psalmo: Ego dixi, Domine, miserere mei; sana animam meam, quia peccaui tibi. Ad hoc ait, Ego dixi, ut constitueret ante oculos uoluntatem arbitriumque peccandi ex anima oriri, sibique sufficere ut perdat se; Dei autem esse querere, et saluum facere quod se uulnerauerat. uenit enim Filius hominis querere, et saluum facere quod perierat . Hinc precem fundentes dicimus: Cor mundum crea in me, Deus, et spiritum rectum innoua in uisceribus meis. Dicat anima que peccauit, ne plus pereat desperando, quam se perdidit delinquendo.

2. Confessio peccati necessaria, ut uenia impetretur. Puniendum peccatum, aut ab ipso peccatore, aut a Deo. Excusatio peccati iniqua est et a diabolo suggeritur. Ante omnia quippe danda est opera, ne peccemus, ne quamdam familiaritatem et amicitiam cum peccato, tanquam cum serpente faciamus. Morsu quippe uenenato perimit peccantem, nec tale aliquid est, cum quo facienda sit amicitia: sed si forte aut infirmum oppresserit, aut incauto subrepserit, aut errantem ceperit, aut in errores eundo deceperit, non pigeat animam confiteri, nec querat excusationem, sed sui accusationem. Nam et inde orauit quodam in psalmo, et ait: Pone, Domine, custodiam ori meo, et ostium continentie circum labia mea: et non declines cor meum in uerba maligna, ad excusandas excusationes in peccatis . Peccatum quisque suadet tibi? ante omnia recusetur. Sed persuasum est? non excusetur, sed potius accusetur. Nam et iste qui dicebat, Cor mundum crea in me, Deus, sic incepit, Miserere mei, Deus, secundum magnam misericordiam tuam. Magnam misericordiam magnus peccator implorat: magnam medicinam magnum uulnus desiderat. Ibi dicitur, Auerte faciem tuam a peccatis meis, et omnes iniquitates meas dele. Cor mundam crea in me, Deus . Auertit ergo Deus faciem suam a peccatis confitentis, et se ipsum accusantis, Deique auxilium et misericordiam deprecantis. Auertit enim faciem suam a peccatis eius, non auertendo ab ipso. Cui enim dicitur, Auerte faciem tuam a peccatis meis, et omnes iniquitates meas dele; eidem alibi dicitur, Ne auertas faciem tuam a me . Auertit, quando non aduertit: nam si aduertit, euertit. Ideo et iudices in conuictos reos sententiam proferentes animaduertere dicuntur. Hoc ne faciat Deus, id est, ne animaduertat, dicimus, Auerte faciem tuam a peccatis meis. Ne agnoscat, ignoscat [1 1Kb] . Quomodo autem nobilem dicimus nobilem, non autem nobilem  dicimus ignobilem: sic noscentem noscentem, non autem noscentem ignoscentem. Tamen si uis ut ille ignoscat, tu agnosce. Impunitum non potest esse peccatum: impunitum esse non decet, non oportet, non est iustum. Ergo quia impunitum non debet esse peccatum, puniatur a te, ne puniaris pro illo. Peccatum tuum iudicem te habeat, non patronum. In tribunal mentis tue ascende contra te, et reum constitue te ante te. Noli ponere te post te, ne Deus ponat te ante se [1 1Kb] . Ideo dicit in eodem psalmo, unde facillimam impetret ueniam: Quoniam iniquitatem meam ego agnosco, et peccatum meum ante me est semper . Tanquam dicens, Quoniam ante me est, ne sit ante te; et quia ego agnosco, tu ignosce. Ergo peccatum aut a te punitur, aut a Deo: sed a te sine te, a Deo tecum. Te ergo habeat punitorem, ut tu Deum habeas defensorem  . Dic: Ego feci. Ego dixi, Domine, miserere mei; sana animam meam, quoniam peccaui tibi. Ego, inquit, dixi. Ego non quero ad excusationem peccati, quis de me peccauerit, aut quis me peccare compulerit. Non dico, Fortuna fecit. Non dico, Fatum hoc uoluit. Postremo non dico, Diabolus fecit. Nam et ipse diabolus suadendi habet potestatem, postremo terrendi; graues etiam, si permissus fuerit, molestias inferendi: a Domino deprecanda uirtus est, ne illecebrosa capiant, aut ne dura confringant. Donet nobis contra illecebras et minas inimici, duas uirtutes, continere et sustinere: continere libidines, ne prospera capiant; sustinere terrores, ne aduersa confringant. Et cum scirem, inquit, quia nemo potest esse continens, nisi Deus det . Hinc ergo dicebat, Cor mundum crea in me, Deus; et, ue his qui perdiderunt sustinentiam . Neminem ergo queras accusare, ne accusatorem inuenias, a quo te non possis defendere. Nam et ipse inimicus noster diabolus quando accusatur, gaudet: et uult omnino ut accuses illum; uult ipse ut a te ferat qualem uolueris criminationem, cum tu perdas confessionem. Contra huius astutiam exclamat ille, Ego dixi, Domine. Sine causa mihi insidiatur inimicus; noui astutias eius: captat linguam meam, uult ut dicam, Diabolus fecit. Ego dixi, Domine. His ergo uersutiis seducit animas, et a medicina confessionis auertit; aut persuadens eis ut se excusent, et querant quos accusent; aut persuadens eis, quia iam peccauerunt, ut nunc desperent, et omnino se ad ueniam posse pertinere  non arbitrentur; aut persuadens eis, quia cito Deus totum ignoscit, ut sese homo non corrigat.

3. Et desperatio et spes impenitentie ac perditionis causa. uidete quanta sint, aduersus que uigilare debeat cor penitentis. Ne se excusando alterum accuset, ueniat ei in mentem, Ego, dixi, Domine, miserere mei; sana animam meam, quoniam peccaui tibi. Ne desperando pereat, ut quoniam peccauit, et grauiter peccauit, putet se iam non posse sanari; et donet se  libidinibus, trahendum omnibus cupiditatibus. Facit [1 1Kb] quidquid libet, quamuis non liceat. Et si non facit, ibi non facit, ubi homines timet. Omnino animo quodam gladiatorio [2 1Kb] , quoniam uitam desperat, quidquid potest facere ad satiandam cupiditatem et libidinem suam facit, tanquam deuotus ad uictimam. Tales desperatione pereunt. Contra istos pro his, id est contra tales cogitationes eorum, uigilans Scriptura dixit: In quacumque die conuersus fuerit iniquus, et fecerit iustitiam, omnes iniquitates eius obliuiscar . Rursus recreata anima, si his uerbis crediderit, a desperationis malo, inueniet aliam foueam [3 1Kb] , ut que desperatione perire non potuit, spe pereat. Et quis est qui spe pereat [4 1Kb] ? Ecce qualem propono, qui dixerit in animo suo: Iam Deus ueniam promisit omnibus auertentibus se a peccatis, in quacumque hora conuersi fuerint, omnes iniquitates eorum obliuiscetur: ergo faciam quidquid uolo; quando uoluero conuertam me, delebiturque quod fecero. Quid dicemus? quia non quando se conuerterit, curat Deus penitentem? dimittit Deus omnia peccata preterita? Si negamus, indulgentie diuine contradicimus: uerbis denique propheticis obuiamus, diuinis eloquiis repugnamus. Non est hoc fidelis dispensatoris.

4. Non differenda conuersio. Omnia sua uult homo esse bona, preter uitam. Recurrit, et dicit mihi quisquam: Dabis ergo laxamentum peccatis, ut faciant homines quidquid uolunt, promissa uenia, promissa impunitate cum se conuerterint? Laxant habenas ad peccandum [5 1Kb] : feruntur magno impetu, nullo reuocante, spe desperati. Itane uero uigilaret Scriptura aduersus desperantes, et non uigilaret aduersus male sperantes? Audi eius uigilias aduersus malam et peruersam spem: Ne tardes conuerti ad Dominum, neque differas de die in diem: subito enim ueniet ira eius, et in tempore uindicte disperdet te . Quid est ergo, maligne sperator? Si desperes, peris; si speres, peris. Ubi tibi tutus locus erit, ut ab utraque fouea te eripias, et constituas te in uia recta, seruiens Deo, miserans animam tuam, placens Deo? Male desperabas, audisti, In quacumque die conuersus fuerit iniquus, omnes iniquitates eius obliuiscar. Male sperare ceperas, audisti, Ne tardes conuerti ad, Dominum, neque differas de die in diem. Undique te circumdedit prouidentia Dei misericorditer. Quid dicis? Promisit mihi Deus indulgentiam; quando me conuertero dabit eam. Plane dabit, quando te conuerteris; sed quare te non conuertis? Quoniam quando me conuertero, dabit. Prorsus quando te conuerteris, dabit; sed ipsum quando quando est? Quare non hodie est, quare non cum tu me audis? quare non cum  clamas? quare non cum laudas? Clamor meus sit adiutor pro te: clamor tuus sit testis contra te. Quare non hodie? quare non modo? Cras, inquit; indulgentiam mihi Deus promisit. Cras tu tibi promittis? Aut si forte, si mihi legis de libro sancto, sicut indulgentiam tibi promissam esse conuerso, sic tibi promissum crastinum diem, differ et crastinum. Nonne hoc primo posuit in terrore medicinali, nonne cum te increparet hoc dixit, Ne differas de die in diem: subito enim ueniet ira eius? Sed uidelicet homo sapiens times ne plus habeas biduo bone uite. Si erit crastinus dies, sit et hodiernus; et biduum sit. Si enim non erit crastinus dies, hodiernus securum te inueniet: si autem erit crastinus, addetur hodierno. Tu autem cupis habere longam uitam, et non times habere malam uitam. Diu uis uiuere, et male uiuere. Longum malum queris, quare non potius longum bonum? Quid autem non bonum habere uis? Sola uita erit, que in te mala incurrit. Qualem uestem queras, si interrogem te, Bonam respondes; qualem uillam, Bonam; qualem coniugem, Bonam; quales filios, Bonos; qualem domum, Bonam; solam uitam malam. Et omnibus bonis tuis preponis uitam, et inter omnia bona tua solam uis uitam malam. Nam omnia illa que bona requirebas, uestem, domum, uillam, et cetera, paratus es dare pro uita tua. Si tibi quisquam dixerit, Aut da mihi omnia bona tua, aut aufero uitam tuam: paratus es omnia bona tua dare, et illam etiam malam tenere. Quare non uis ut tibi sit bona, pro qua etiam mala das omnia bona? Ecce ablata est excusatio, adsit accusatio, ne inueniat damnatio [1 1Kb] .



Post sermonem.

5. uerbum Dei ministrantes presbyteri. Exhortamur Charitatem uestram, ut impigre et uigilanter uerba Dei ministrantibus presbyteris  uos audire non pigeat. Dominus enim Deus noster est ipsa ueritas, quam auditis per quemlibet loquatur; et nemo est maior in uobis, nisi qui minor fuerit. Preloquendum ergo nobis fuit ex more, et uos facite ex amore.



SERMO XXI [* 1Kb]  . De eo quod scriptum est in Psalmo LXIII, 11, Iucundabitur iustus in Domino.


1. Iucunditas piorum in Deo etiam in hac uita.---Iucundabitur iustus in Domino, et sperabit in eo, et gloriabuntur omnes recti corde. Hoc certe uoce et ore cantamus. Hec uerba Domino dixit et conscientia et lingua christiana, Iucundabitur iustus in Domino, non in seculo. Lux orta est iusto, dicit alibi, et rectis corde iucunditas . Querens unde iucunditas, hic audis, Iucundabitur iustus in Domino. Lux orta est iusto, dicit alibi; et alibi, Delectare in Domino, et dabit tibi petitiones cordis tui . Quid nobis indicitur? quid donatur? quid iubetur? quid datur? Ut iucundemur in Domino. Quis iucundabitur in ea re quam non uidet? An forte uidemus Dominum? Hoc in promissione detinemus: nunc autem per fidem ambulamus, quamdiu sumus in corpore, peregrinamur a Domino; per fidem, non per speciem . Tunc ad speciem ueniemus, quando implebitur quod item Ioannes dicit: Dilectissimi, filii Dei sumus, et nondum apparuit quid erimus: scimus quia cum apparuerit, similes ei erimus, quando eum uidebimus sicuti est . Tunc ergo magna et perfecta iucunditas, et tunc plenum gaudium, ubi iam non spes lactat, sed res nutrit. Tamen etiam nunc, antequam res ipsa ueniat nobis, antequam nos ad rem ipsam ueniamus, iucundemur in Domino. Neque enim paruam iucunditatem habet spes, cuius postea erit res. Et in istis temporalibus rebus, in iucunditate, non Domini, sed seculi, nonnulli multa amant [1 1Kb] , et ad ea que amant, nondum peruenerunt: et tamen ardor in spe currit, rem nondum tenet. uerbi gratia, amas pecuniam; non amares, si non sperares: amas uxorem, non ductam, sed adhuc ducendam; et forte ducenda amatur, ducta odio habebitur. Quare hoc? Quia talis non apparuit ducta, qualis ab animo pingebatur ducenda. Deus autem non uilescit presens, amatur absens. Quantumcumque enim sibi humana mens exaggerauerit bonum quod Deus est, minus agit, et ualde infra est; et necesse est plus inueniat adeptio, quam formabat cogitatio. Plus ergo amabimus cum uiderimus, si potuerimus amare et antequam uideremus. Modo ergo in spe amamus. Ideo iucundabitur, inquit, iustus in Domino. Et continuo, quia nondum uidet, et sperauit in eo.

2. Deo nunc propinquamus humilitate et caritate. Habemus tamen primitias Spiritus, et aliunde fortasse, ei quem diligimus, propinquamus; et quod auide manducaturi et bibituri sumus, nunc, etsi renuiter, prelambimus atque gustamus. Unde hoc probamus? Neque enim Deus, quem iubemur diligere, in quo iubemur iucundari, aurum est, aut argentum est, aut terra est, aut celum est, aut lux ista solis  est, aut quidquid de celo fulget, aut quidquid de terra resplendet luce perfusum. Nullum corpus est Deus, spiritus est. Ideo, inquit, qui adorant, in spiritu et ueritate oportet adorare . Non in loco aliquo corporis, quia non est corpus: non tanquam in monte excelso, ut per altitudinem montis putes te propinquare Deo. Excelsus quidem est Dominus, sed humilia respicit; excelsa autem a longe cognoscit ; humilia non longe. Certe excelsus est, et utique, si excelsa a longe cognoscit, humilia longinquius debet aduertere. Si ab excelsis celsitudine sua longinquus est, ut ea a longe cognoscat; quanto magis, ait aliquis, ab humilibus eius longe celsitudo secessit? Non ita est. Excelsus est enim Deus, et humilia respicit. Quomodo ea respicit? Prope est Dominus omnibus his qui obtriuerunt cor . Noli ergo querere montem altum, unde tibi uicinior esse uidearis. Si extollis te, longe secedit a te: si humilias te, inclinat se ad te. Publicanus de longe stabat, et ideo Deus illi facilius propinquabat: nec oculos leuare audebat ad celum , et iam secum habebat qui fecerat celum. Unde ergo iucundamur in Domino, si a nobis tam longe est Dominus? Ut non sit longe, et ut longe sit, tu facis. Ama, et propinquabit: ama, et habitabit. Dominus in proximo est, nichil solliciti fueritis . uis uidere quam si amaueris tecum sit? Deus caritas est . Quid longe lateque uolitant phantasmata cogitationis tue, et dicis tibi, Putas quid est Deus? putas qualis est Deus? Quidquid finxeris, non est: quidquid cogitatione comprehenderis, non est. Si enim ipse esset, cogitatione comprehendi non posset. Sed ut aliquid gustu accipias, Deus caritas est. Dicturus es mihi, Putas quid est caritas? Charitas est qua diligimus. Quid diligimus? Ineffabile bonum, bonum beneficum [1 1Kb] , bonum bonorum omnium creatorem. Ipse te delectet, a quo habes quidquid te delectat. Non peccatum dico: nam peccatum solum ab illo non habes. Excepto peccato, ab illo habes quidquid aliud habes.

3. Peccatum ipsum non amatur, sed ipse inordinatus amor creature est peccatum. Non ergo, quod dixi, Ipse te delectet, a quo habes quidquid te delectat, peccatum intelligas, et dicas: Ecce delectat me peccatum; numquid a Deo habeo peccatum? uide primo ne forte non te delectet peccatum, sed aliud te delectet, ubi facias peccatum. Amando ergo creaturam inordinate, contra usum honestum, contra licitum, contra ipsius Creatoris legem et uoluntatem amando creaturam peccas. Non ipsum peccatum amas: sed male amando quod amas, illaquearis peccato. Escam in reti appetis, et nesciens peccato uesceris; idemque sic defendis: Si peccatum est multum bibere, quare uinum instituit Dominus? Si peccatum est aurum amare, amator sum auri, non Creatoris: Creator auri Deus est; quare creauit quod  amare malum est? Sic cetera que amas male, in quibus est omnis luxuria, ubi committuntur multa flagitia: attende, inspice, considera, quia omnis creatura Dei bona est, et illic peccatum non est, nisi quia male uteris. Hoc ergo audi, o homo. Dicis, quare Deus instituit quod me amare prohibet? Non ipse institueret, et non esset quod ego amarem; non institueret creaturam, quam me iubet non amare; et non esset quod amarem, et amando damnarer. Si uocem habere posset ipsa creatura, quam male amas quia nec te amas, responderet tibi: Nolles ut faceret me Deus, ne esset quod amares; nunc ergo uide quam iniquus sis, et in ipsis uerbis tuis iniquissimus deprehendaris: uelles ut Deus faceret te, qui est super te, et nolles faceret aliud bonum. Quod tibi fecit Deus, bonum est: sed alia sunt magna bona, alia parua bona; alia terrestria bona, alia spiritualia bona, alia temporalia bona: omnia tamen bona, quia bonus fecit bona. Ideo quodam in loco Scripturarum diuinarum dicitur, Ordinate in me caritatem . Bonum aliquid te fecit Deus, sub se fecit aliquid inferius et sub te; sub alio es, super aliud es: noli relicto superiore bono, curuare te ad inferius bonum. Rectus esto, ut lauderis: quia laudabuntur omnes recti corde. Unde enim peccas, nisi quia inordinate tractas res quas in usum accepisti? Esto bene utens rebus inferioribus, et eris recte fruens bono superiore.

4. In eos qui creaturam Deo preponunt. Nunc audi, et discute ipsas agnitiones tuas: et interroga te qui tractas, et res quas tractas. Ecce si in negotio tuo argentum preponas auro, si plumbum argento, si puluerem plumbo; nonne ab omnibus sociis tuis, si forte negotiator es, dementissimus iudicaberis, et ab eorum societate seduceris, dicerisque damnosus, et forte etiam toto capite sanandus? Quid aliud enim dicerent omnes socii tui, cum dixeris: Carius est argentum auro, aut melius est argentum auro? Nonne hec clamabunt: Insane, deciperis; quid pateris, quando preponis argentum auro? Et nemo tibi dicet: Quid pateris, quando preponis aurum Deo? Quomodo, inquit, prepono aurum Deo? Si enim per quamdam dementiam preposuero argentum auro, ideo demens dicor, quia de duabus speciebus, quas ambas uideo, quas ambas intueor, quas ambas manu contrecto, prepono uiliorem cariori: aurum Deo quomodo prepono? aurum uideo, Deum non uideo. Nec hinc te excusabis. Quare amas argentum? Quia carum est, quia caro ualet. Quare plus aurum? Quia carius est. Argentum carum, aurum carius: Deus ipsa caritas est.

5. Fides ab omnibus, etsi forte non uidetur, diligitur. Ecce aliquid dicam muneris Dei, ut citius te conuincam, quomodo preponis aurum Deo; quamuis aurum uideas, Deum non uideas; et ideo tibi non uidearis preponere, quia uelit nemo preponere rem quam uidet ei rei quam non uidet. Ecce aliquid dico. Quid tibi uidetur? fides argentum est? aurum est? nummus est? pecus est? terra est? celum est? Nihil  horum est, et tamen aliquid est. Non tantum aliquid est, sed magnum est aliquid. Interim non loquor de fide illa superiore, qua fidelis uocaris, accedens ad mensam Domini tui, respondens ex fide uerba fidei: interim hanc submoueo paulisper. De illa fide loquar, que uulgo etiam fides dicitur: non quam magnam tibi imperat Deus tuus, sed quam tu exigis a seruo tuo. Ipsam dico, quia et ipsam imperat tibi Dominus tuus, ne cuiquam fraudem facias, fidem serues in negotio, fidem serues uxori in lecto. Et hanc tibi fidem imperat Deus tuus. Quid est fides ista? Certe eam non uides: si non uides, quare quando tibi frangitur clamas? Clamore tuo conuinco quod uideas. Dicebas: Quomodo aurum Deo prepono? aurum uideo, Deum non uideo. Ecce aurum uides, fidem non uides. An quod uerius est, fidem uides; sed quando exigis, uides illam; quando de te exigitur, non uis eam uidere? Apertis oculis clamas, Redde fidem quam promisisti: clausis oculis clamas, Nihil tibi promisi. In utroque oculos aperi. Inique, noli fidem, sed ipsam iniquitatem perdere: quod exigis redde.

6. Fides in seruo honoratur. Seruum tuum manumittendum manu ducis in Ecclesiam  . Fit silentium, libellus tuus recitatur, aut fit desiderii tui prosecutio. Dicis te seruum manumittere, quod tibi in omnibus seruauerit fidem. Hoc diligis, hoc honoras, hoc donas premio libertatis: quidquid potes, facis; facis liberum, quia non potes facere sempiternum. Deus tuus clamat ad te, et in seruo tuo conuincit te: dicit tibi in corde tuo, Duxisti seruum tuum de domo tua ad domum meam; uis eum de domo mea liberum reuocare in domum tuam: tu quare male seruis in domo mea? Das illi quod potes; promitto tibi quod possum: tu facis liberum seruantem tibi fidem; ego te facio sempiternum, si seruaueris mihi fidem. Quid adhuc argumentaris contra me in animo tuo? Redde Domino tuo, quod laudas in seruo tuo. An forte tibi tantum arrogas, ut te dignum putes, qui seruum fidelem habeas, quem dicis, Comparaui; et ego non sum dignus, qui seruum fidelem habeam, quem creaui? Hec tibi loquitur Dominus tuus intus, ubi non audit, nisi tu; et ipse tibi loquitur, qui uera loquitur. Quid enim hac locutione uerius? Noli obsurdescere. Ecce fidem amas in seruo tuo; certe non uides fidem: quare illam amas in altero, et totum quod dixi in altero, et in seruo quem pecunia comparasti, non tamen quem creasti? Gemina necessitudine tecum agit Dominus tuus. Et creauit te, et comparauit te. Antequam esses, inquit tibi, feci te; cum ex te sub peccato uenumdatus esses, redemi te. Ut manumittas seruum tuum, frangis tabulas eius  : Deus non  frangit tabulas tuas. Tabule tue Euangelium sunt ubi est sanguis, quo comparatus es: manent, quoti die recitantur, admoneris conditionis tue, comme moratur tibi pretium tuum.

7. Fides Deo debita a seruis emptis ipsius sanguine. Si tibi seruus tuus, quem manumittis, fidem non exhiberet, nec se manumissione tua dignum fidem seruando faceret, et eum in aliquibus in domo tua fraudibus inuenires, quid clamares? Male serue, fidem mihi non seruas? Nescis quia emi te? nescis quia sanguinem meum pro te numeraui? Clamas quantum potes, et celum inuidiosis pulsas uocibus: Sanguinem meum pro te dedi, male serue. Et omnes qui audiunt: uerum dicit. Si tibi auderet respondere sic inuehenti et clamanti ipse seruus tuus, non erubesceres si tibi dicat: Quem, rogo te, sanguinem pro me dedisti? quando me emisti, nec saltem te phlebotomasti. Sed sanguinem tuum pecuniam tuam uocas. Tantum amas pecuniam tuam, ut eam appelles sanguinem tuum. De uoce tua te conuincit Dominus tuus. uocas pecuniam tuam sanguinem tuum, et ideo exigis a seruo tuo empto fidem, quia pro eo dedisti, non utique sanguinem, sed nummum, uel aurum: ego quid dederim, recolis. Tabulas tuas lege, si non recolis; lege pro te mortem Saluatoris, lanceam percussoris, pretium Redemptoris. Potest et homo uiuens uena, ut dixi, percussa dare sanguinem suum, et tamen uiuere: plus est quod tibi dicit Dominus tuus: non de me uiuente sanguis expressus est, sanguine meo te emi; addo, Morte mea te emi. Quid habes quod dicas? Redde fidem Domino tuo, quam exigis a seruo tuo. uides aurum, uides et fidem: non exigeres, si non uideres; non laudares, si non uideres; non libertate donares, si non uideres: sed aurum oculis carnis uides, fidem oculis cordis uides. Quanto meliores sunt cordis, tanto melius est quod uides oculis cordis. Tu autem huic fidei, quam tibi imperat Dominus tuus, preponis aurum, et commendatum non reddis, et dicis, Nihil mihi dedisti: aut ei cui non commendasti, dicis, Redde quod tibi commendaui. Non das quod accepisti, repetis quod non dedisti. Ecce acquire, sic tolle, et exaggera tibi lutum. Quid premis [1 1Kb] , dicendo, Da, quod non commendasti; negando quod commendatum accepisti? Tolle, collige lucra damnosa: ecce arcam implesti, multum aurum acquisisti; arcam cordis discute, fidem perdidisti.

8. Iucunditas in Deo, et in eternis bonis que dedit. Rectus corde qui laudat flagellum patris.---Redi ergo, si sensisti aliquid, si crubuisti, si quod prauum et curuum fuerat correxisti: redi, delectare in Domino, iucundare in Domino. Iucundare in iis que iussit [2 1Kb] Dominus, ut iucunderis in Domino. Iucundare in fide, iucundare in spe, iucundare in caritate, iucundare in misericordia, iucundare in hospitalitate, iucundare  in castitate. Hec omnia bona sunt, thesauri interioris hominis; gemme, non arce tue, sed conscientie tue. His ama diues esse, quas diuitias nec naufragio possis amittere; unde si nudus exieris, plenus eris. Sic enim exis et rectus corde, ut lauderis, non reprehendens Dominum tuum, si quid tibi acciderit in hoc seculo, et laudans flagellum Patris, cuius exspectas hereditatem. Fuge sub manu emendantis. Non te auertas a disciplina, quia ille qui emendat te, errare non potest. Nouit quid tecum faciat qui te fecit. An forte tam imperitum putas artificem tuum, ut sciret facere te, et obliuiscatur quid tecum faciat? Antequam esses, de te cogitauit: nam nisi de te cogitasset, nunquam esses. Ergo de te cogitauit antequam esses, ut esses; et iam te existentem, manentem, uiuentem, sibi seruientem contemnet, teque despiciet? Despexit, inquis: iam oraui, non me audiuit. Quid, si hoc petebas, quod malo tuo accepisses, si accepisses? Ploraui ante illum, et non mihi dedit. O puer insensate, in quo plorasti? Ut acciperes felicitatem carnalem, felicitatem temporalem, felicitatem terrenam. Quid, si ista felicitas, quam exoptabas et petebas, et pro qua plorabas, precipitaret te? Iamdudum loquebar de seruo tuo, nunc similitudinem accipe de filio tuo. Plorat ante te filius tuus paruus, ut eum leues in equum tuum: numquid audis? numquid exaudis? Durus es, an potius misericors? Quid est, dic mihi, quo consilio facis? Certe hoc consilium est caritatis, quis dubitet? Cui grandi seruas totam domum, paruulum plorantem non leuas in equum [1 1Kb] . Omnia que habes, et domum et quidquid in domo, et agrum et quidquid in agro, illi seruas; et tamen in equum non leuas paruulum plorantem. Ploret quantum uult, tota die ploret; non exaudis, et misericordia non exaudis, et si exaudires, crudelis esses. uide ergo, cogita hoc  tibi faciat Dominus tuus, quando petis incongrua, et non accipis. Forte enim te inopia erudiet, copia corrumpet. Queris tu copiam corruptionis, cum necessaria fortasse sit inopia eruditionis. Dimitte Deo tuo, qui scit quid det tibi, quid tollat tibi. Nam si det tibi quod male petis, forte iratus dat. Audi exempla de Lege. Isrelitas concupiscentes concupiscentias uentris et gutturis, exaudiuit iratus : Paulum dicentem, Tolle a me stimulum carnis, non exaudiuit propitius .

9. Delectatio piorum in Deo amissis terrenis rebus. Ideo delectare in Domino, iucundare in Domino, non in seculo. In Domino enim iucundabatur ille, qui cum perdidisset totam iucunditatem seculi, remansit ei Dominus, in quo iucundaretur: remansit ei in ira simplex  , perfecta et immutabilis iucunditas cordis eius. Que habebat possidebat, non possidebatur; a Domino autem possidebatur: illa calcabat, ex illo pendebat: ille illis subtractis que calcabat, hesit  in illo in quo pendebat. Ecce enim quid sit in Domino iucundari. Dominus dedit, Dominus, uide iucunditatem, Dominus abstulit: numquid se abstulit? Quod dedit abstulit; qui dedit, se obtulit; iucundatur in Domino. Ergo, Dominus dedit, Dominus abstulit; sicut Domino placuit, ita factum est: sit nomen Domini benedictum . Quare displiceat seruo id quod placuit Domino? Aurum, inquit, perdidi, familiam perdidi, pecora perdidi, quidquid habui perdidi: a quo habeo, non perdidi. Perdidi quod dederat; eum non perdidi, cuius ipse sum. Delectatio mea ipse, diuitie mee ipse. Sed quare? Quia non peruersus, non capite deorsum, non neglexit eum qui supra se est, et dilexit ea que infra se. Ipsa est enim peruersitas male utendi creatura.

10. Usus auri quis malus, quis bonus. Quid accusas qui dedit aurum, qui recte accusaris male amando aurum? Habe aurum, dicit tibi Deus, dedi tibi, bene utere. Ornari uis auro; orna potius aurum: honorem uis, decus uis ab auro; decus presta auro, ne sis dedecus auri. Aurum habet scortator, fornicator, luxuriator: edit pompaticos ludos, insana munera donat histrionibus; esurientibus pauperibus non donat: non est decus auri. Nonne qui recte attendit hoc, dicit, Doleo aurum quod in illum incurrit; o si ego illud haberem! Et tu aurum si haberes: modo enim dicis, Doleo aurum quod in istum incurrit; o si ego illud haberem! quid faceres? Peregrinos susciperem, inopes pascerem, nudos uestirem, captiuos redimerem. Bona loqueris antequam habeas: uide loquaris quando habueris. Si sis talis, erit aurum in tuo ornatu. Si uero sic uteris auro, quia plus diligis eum qui creauit aurum, eris rectus, superiora plus diligens, inferioribus recte utens; et delectaberis in Domino, iustus in Domino iucundaberis. Non erit in te accusatio Creatoris, sed erit gratiarum actio Redemptoris.



SERMO XXII [* 1Kb]  . De uersu 3 Psalmi LXuII, Sicut deficit fumus, deficiant, etc.  .



CAPUT PRIMUM.

1. Propheta utens optantis figura, uisionis sue certitudinem significat. Audiuimus, et contremuimus, quod in uoce Psalmi est prophetatum. Ait enim: Sicut deficit fumus, deficiant; sicut fluit cera a facie ignis, sic pereant peccatores a facie Dei. Non dubito, fratres mei, quod omnium uestrum corda concussa sint, nec cuiusquam conscientia sub his uerbis intrepida steterit. Quis enim gloriabitur castum se habere cor? aut quis gloriabitur mundum se esse a peccato? Ac per hoc cum Scriptura dicit, Sicut fluit cera a facie ignis, sic pereant peccatores a facie Dei , quis non contremiscat, quis non pauibundus exsiliat? Quid ergo faciemus, aut que spes nobis est? Neque enim frustra hec cantantur; aut uero cum hec dicit Propheta, optat ea hominibus, ac non potius uentura preuidet.  In uerbis quidem figura optantis apparet, sed intelligitur prescientia nuntiantis. Sicut enim quedam in Scriptura Prophetarum tanquam in preteritum facta narrantur, cum futura predicantur: ita quedam tanquam uoto dicuntur optantis; sed qui recte intelligunt quod audiunt, uisionem prenuntiantis agnoscunt. Longe autem ante natiuitatem Dominice incarnationis, isti Psalmi dicti atque conscripti sunt. Non ante Deum Christum, sed ante natum ex uirgine Maria Christum. Nam profecto pater Abraham longe ante Dauid regem, cuius tempore hi Psalmi cantati sunt, fuit. Dominus autem dixit, Ante Abraham ego sum . Ipse enim est uerbum Dei, per quod facta sunt omnia: sed ipse implens Prophetas, in carne se esse uenturum per eos predixit. Ad eius autem incarnationem pertinet passio. Neque enim potuit pati illa que in Euangelio scripta sunt, nisi in carne mortali et passibili, quam gerebat. Et ibi utique legitur, quemadmodum Domino crucifixo hi qui crucifixerunt eum, uestimenta eius diuiserunt sibi, et cum inuenissent in eis tunicam desuper textam, noluerunt eam conscindere, sed sortem super eam miserunt; ut ad quem perueniret, integra perueniret : qua significabatur caritas, que diuidi non potest. Hec ergo cum in Euangelio iam facta narrentur, longe ante multos annos in Psalmo cum futura prenuntiarentur, tanquam gesta et transacta cantata sunt. Foderunt, inquit, manus meas et pedes meos, et dinumerauerunt omnia ossa mea. Ipsi uero considerauerunt et inspexerunt me: diuiserunt sibi uestimenta mea, et super uestem meam miserunt sortem . Omnia tanquam preterita dicuntur, et futura predicuntur. Sicut ergo in uerbis preteriti temporis futura facta significantur; sic in figura optantis prenuntiantis mens intelligenda est. Sic et de Iuda Domini traditore, tanquam optat ei propheta, quod uenturum esse predicit. Et de ipsis Iudeis, Fiat, inquit, mensa eorum in laqueum, et in uenationem, et in scandalum . Quod de his predictum esse sine dubitatione exponit: sicut de Iuda que sub eadem figura prenuntiata sunt, apostolus Petrus commemorat .



CAPUT II.

2. In figura Prophete optantis, intelligenda diuini decreti approbatio. Nec sine causa ea que futura sunt [1 1Kb] , tanquam transacta dicuntur. Deo enim sic certa sunt, ut iam pro factis habeantur; et tanquam optans uidetur dicere Propheta, quod certum preuidet esse uenturum: nichil aliud, quantum mihi uidetur, ostendens, nisi nobis non debere displicere cognitam sententiam Dei, quam fixam immobilemque constituit. Et ideo in Actibus Apostolorum, cum quidam propheta, nomine Agabus, prediceret apostolum Paulum in Ierusalem a Iudeis multa esse passurum, et usque ad uincula peruenturum, cum hoc audito fratres reuocare et retinere uellent, ne illuc pergeret: Quid facitis, inquit, conturbantes cor meum? Ego enim non solum alligari, sed etiam mori  paratus sum pro nomine Domini nostri Iesu Christi . Atque ita cum uiderent fratres immobilem uiri ad omnia perferenda constantiam, dixerunt, Fiat Domini uoluntas. Numquid ergo quia dixerunt, Fiat uoluntas Dei, optauerunt Apostolo, ut talia pateretur, ac non potius mentem suam sublimi et diuino statuto deuotissime subdiderunt? Sic et Propheta cum dicit, Sicut fluit cera a facie ignis, sic pereant peccatores a facie Dei, uidet hoc certissime peccatoribus imminere, et placet ei quod Deus statuit, ne Deo ipse displiceat.



CAPUT III.

3. Quibus modis Deus ad penitentiam sollicitat. Flagellum Dei, admonitio nostra est. Penitentia infructuosa, et fructuosa. Quid ergo faciemus, fratres, nisi, ut, dum tempus est, uitam mutemus, et facta nostra, si qua mala sunt, corrigamus? Ut quod sine ulla dubitatione uenturum est peccatoribus, nos non inueniat super quos ueniat: non quia non erimus, sed ut non tales inueniat, qualibus uenturum esse predictum est. Propterea se iudex uenturum minatur, ut non inueniat quos puniat, cum uenerit. Propterea illud cantant Prophete, ut corrigamur. Si damnare uellet, taceret. Nemo uolens ferire dicit, Obserua. Totum, fratres, quod audiuimus per Scripturas, uox est Dei dicentis, Obserua. Et totum quod patimur, tribulationes in hac uita, flagellum Dei est corrigere uolentis, ne damnet in fine. Quasi dura sunt, molesta sunt, horrent quando narrantur, que quisque grauia ualde patitur in hac uita: in comparatione autem eterni ignis non parua, sed nulla sunt. Siue ergo nos flagellemur, siue cum alii flagellantur admonemur a Domino. Omnia ista, fratres, que in hac uita infliguntur a Domino, admonitiones sunt et stimuli correctionis nostre. ueniet autem ignis eternus, de quo dicetur illis qui ad sinistram constituendi sunt, Ite in ignem eternum, qui paratus est diabolo et angelis eius . Tunc acturi sunt quidam penitentiam. Nam scriptum est in libro quodam Sapientie: Dicent intra se, penitentiam agentes, et pre angustia spiritus gementes, Quid nobis profuit superbia? et quid diuitiarum iactantia contulit nobis? Transierunt omnia illa, tanquam umbra . Erit enim ibi penitentia, sed infructuosa: erit ibi penitentia, sed dolorem habens, medicinam non habens. Nunc est fructuosa penitentia, quando correctio libera. Peniteat te ad uocem Scripture. Nam ad uocem presentis iudicis, sine causa penitebit te. Tunc iam ille sententiam dicturus est: et non erit quod reprehendas, quando sententiam dicturus est. Non enim tacuit ante sententiam. Non enim te distulit, nisi ut corrigeres te: quandoquidem latroni in cruce pendenti se mutare permisit. Tunc enim latro pendens cum Domino, credidit in Christum , quando de illo discipuli titubauerunt. Contempserunt Iudei mortuos suscitantem, non contempsit latro secum in cruce pendentem. Non est ergo quod in fine dicatur Domino, Non me permisisti bene uiuere; aut, dilationem correctionis non mihi dedisti; aut, non ostendisti quid appeterem, quid uitarem.



CAPUT Iu.


uidete quia non tacet, uidete quia differt, uidete quia blanditur, hortatur, minatur. Constituit uerbum suum in sublimitate; per totum mundum recitatur uniuerso humano generi. Non est qui iam dicat, Nesciui, non audiui. Impletur quod dictum est in Psalmo, Nec est qui se abscondat a calore eius . Modo ergo calor eius in uerbo eius est: mutare modo a calore eius, et non deflues sicut cera ab igne eius.

4. Iudicii futuri fides tot aliis predictionibus impletis firmatur. Martyrum sanguis, semen. Nam illud, fratres mei, uenturum est aliquando, quod modo rident impii, quod modo contemnunt derisores, quod putant falso cantari; aliquando uenturum est. Si non uenerunt tanta, quanta predicta sunt [1 1Kb] ; desperemus et illud aliquando uenturum: si autem omnia que de Ecclesia futura prenuntiata sunt, iam uidemus exhibita, et cecorum etiam oculos feriunt; quid dubitamus etiam illa uentura? Quando dicebatur Ecclesia Christi futura per totum orbem terrarum, dicebatur a paucis, et ridebatur a multis. Modo iam impletum est, quod tanto ante predictum est: diffusa est Ecclesia per totum orbem terrarum. Ante millia annorum [2 1Kb] promissum est Abrahe, In semine tuo benedicentur omnes gentes . uenit Christus ex semine Abrahe, benedicte sunt in Christo iam omnes gentes. Predicta sunt schismata, et hereses future: uidemus illa. Predicte sunt persecutiones: facte sunt a regibus colentibus idola. Pro ipsis idolis aduersus nomen Christi repleta est terra martyribus. Sparsum est semen sanguinis, surrexit seges Ecclesie. Nec frustra orauit Ecclesia pro inimicis suis: crediderunt et qui persequebantur. Predictum est etiam quia ipsa idola euertenda essent per nomen Christi: nam et hoc inuenimus in Scripturis. Ante paucos annos Christiani illa legebant, et non uidebant; adhuc futura illa exspectabant, et sic abierunt: non illa uiderunt, sed tamen credentes quod futura essent, cum fide abierunt ad Dominum: nostris temporibus etiam ipsa cernuntur. Omnia que ante predicta sunt de Ecclesia, uidemus impleta: solus dies iudicii non est uenturus? Ipse solus prenuntiatur, et non ueniet? Usque adeo sumus duri et lapidei cordis, ut legamus Scripturas, et uideamus omnia prorsus ad litteram euenisse que scripta sunt, et de his que remanent desperemus? Quantum est enim quod remanet, ad ea que iam nobis exhibita uidemus? Tam plura Deus ostendit, et de residuo nos fraudaturus est?



CAPUT u.

ueniet iudicium redditurum pro meritis, bonis bona, malis mala. Boni simus, et securi iudicem exspectemus.

5. Deus et iustus et misericors. Fratres mei, maxime nunc dicentem me audite. Nolo tecum computare preterita: ab hodierno die te muta, cras te alterum inueniat. Nos autem peruersitate nostra sic uolumus Deum misericordem, ut non sit iustus. Alii rursus quasi prefidentes de iustitia sua, sic uolunt  iustum, ut nolint misericordem. Utrumque se exhibet Deus, utrumque prestat; nec misericordia eius prescribit iustitie, nec iustitia eius aufert misericordiam. Misericors et iustus est. Unde misericordem probamus? Parcit modo peccatoribus, dat ueniam confitentibus. Unde probamus quod iustus est? Quia uenturus est dies iudicii, quem modo differt, non aufert; et cum uenerit, redditurus est pro meritis. An hoc uultis ut reddatur auersis, quod reddetur conuersis? Fratres, iustum uidetur uobis, ut ibi ponatur Iudas, ubi positus est Petrus? Et ipse ibi poneretur, si se correxisset. Sed de uenia desperans, potius sibi collum ligauit, quam Regis clementiam supplicauit.



CAPUT uI.

6. Mutato reo iudex mutatur. Itaque, fratres, sicut dicere ceperam, non est unde reprehendamus Deum. Quid contra illum dicamus, non erit, cum uenerit iudicare. Cogitet unusquisque peccata sua, et modo illa emendet, cum tempus est. Sit fructuosus dolor, non sit sterilis penitudo. Tanquam hoc dicit Deus: Ecce indicaui sententiam, sed nondum protuli; predixi, non fixi. Quid times, quia dixi, Si mutaris, mutatur? Nam scriptum est quod peniteat Deum . Numquid quomodo hominem, sic penitet Deum? Nam dictum est, Si penituerit uos de peccatis uestris, penitebit et me de omnibus malis que facturus eram uobis . Numquid quasi errantem penitet Deum? Sed penitentia dicitur in Deo mutatio sententie. Non est iniqua, sed iusta. Quare iusta? Mutatus est reus, mutauit iudex sententiam. Noli terreri. Sententia mutata est, non iustitia. Iustitia integra manet: quia mutato debet parcere qui iustus est. Quomodo pertinaci non parcit, sic mutato parcit. Ipse rex est indulgentie, qui dator est legis. Misit legem, uenit cum indulgentia. Reum te fecerat lex, absoluit te qui dedit legem. Imo non absoluit: nam absoluere est innocentem iudicare: donat potius peccata conuerso. Omnes enim sunt rei, qui peccatis suis inuoluti sunt. Nemo se optet absolui: omnes ueniam deprecemur. uenia uero datur mutato: et erimus securi, cum audierimus, Sicut fluit cera a facie ignis, sic pereant peccatores a facie Dei.



CAPUT uII.

7. Peccator pereat, ne homo pereat. Certe, fratres, modo pereant peccatores, et non pereunt peccatores. Si incipiant iuste uiuere, peribunt utique peccatores, sed non peribunt homines. Homo peccator, duo nomina sunt: homo unum nomen est, et peccator unum nomen est. In his duobus nominibus intelligimus quia unum horum Deus fecit, alterum horum homo fecit. Hominem enim Deus fecit, peccatorem se ipse homo fecit. Quid ergo contremiscis, quando tibi dicit Deus, Pereant peccatores a facie mea? Hoc tibi dicit Deus: Pereat in te quod tu fecisti, et seruo quod ego feci. Et modo ardet ignis in calore uerbi, res est in feruore Spiritus sancti, sicut diximus iamdudum, quia scriptum est in alio psalmo, Nec est qui se abscondat a calore eius. Spiritum autem sanctum esse calorem dicit Apostolus, Spiritu feruentes . Ergo pro facie Dei, tibi pone interim Scripturam Dei: liquesce ab illa; peniteat te, cum audis  hec de peccatis tuis. Cum autem te penitet, et cum te ipsum excrucias sub calore uerbi, cum etiam lacryme currunt, nonne cere tabescenti, et tanquam in lacrymas currenti similis inueniris? Modo ergo fac quod in posterum times, et non habebis quod in posterum timeas: tantum non sicut fumus deficias [1 1Kb] .



CAPUT uIII.

8. Sicut fumus deficiunt, qui peccata sua defendunt. Nam utrumque habes ibi positum: forte non sine causa, quia est etiam distantia peccatorum. In ipso uno uerbo utrumque posuit Psalmus: Sicut deficit fumus, deficiant; et sicut fluit cera a facie ignis, sic pereant peccatores a facie Dei. Qui sunt, qui sicut fumus deficiunt? Qui sunt, nisi superbi, non confitentes peccata sua, sed defendentes? Quare fumo comparati sunt? Quia fumus erigit se, extollit se tanquam in celum: sed quanto fit superior, tanto facilius euanescit et disperit. Rursus considerate quod dixi. Solidior est fumus igni proximus, et terre proximus; nondum sic euanuit, nondum sic est dispersus in uentos: tanto autem attenuatur, euanescit, et disperit, quanto se multum extulerit [2 1Kb] . Quia ergo superbus sic se erigit contra Deum, quomodo fumus contra celum; restat ut ita deficiat, et tanquam in uentos sue uanitatis elatione dissipatus intereat; quemadmodum disperit fumus elatus, tumida, non solida magnitudine inflatus. Sic est enim fumus: uides magnam molem; habes quasi quod uideas, et non habes quod teneas. Talem ergo penam, fratres, ante omnia detestamini, nec defendatis peccata uestra: et si adhuc facitis, nolite defendere. Subdite uos Deo, et sic tundite pectora uestra, ut et ipsa que remanserunt, non fiant. Conamini non facere, et si fieri potest, nulla facite: si autem fieri non potest ut nulla faciatis, maneat tamen illa pia confessio. Erit enim respectus misericordie ipsius, ut te conante omnia perimere, et quantum adiuuerit perimente, de reliquis que tibi restant in itinere inuento et in conatu comprehenso, facile ignoscat: tantum proficere affecta, non deficere. Si non te inuenit dies ultimus uictorem, inueniat uel pugnantem, non captum et addictum.



CAPUT IX.

9. Misericordia Dei, quanta erga hominem. Est autem misericordia Dei abundantissima [3 1Kb] , et larga eius beneuolentia, qui nos sanguine Filii sui redemit, cum propter peccata nostra nichil essemus. Nam ipse aliquid magnum fecit, cum hominem ad imaginem et similitudinem suam creauit. Sed quia nos nichil fieri uoluimus peccando, et traducem mortalitatis de parentibus duximus, et massa peccati, massa ire facti sumus: placuit tamen illi per misericordiam suam redimere nos tanto pretio; dedit pro nobis sanguinem Unici sui innocenter nati, innocenter uiuentis, innocenter mortui. Qui nos tanto pretio redemit,  non uult perire quos emit. Non emit quos perdat: sed emit quos uiuificet. Si peccata nostra superant nos, pretium suum non contemnit Deus. Pretium magnum dedit. Nec tamen nobis tantum de ipsius misericordia blandiamur, si non fuerimus conati aduersus peccata nostra; nec si aliqua maxime capitalia fecerimus, speremus ita futuram esse misericordiam, ut ei coniungatur iniquitas. Numquid enim et eos qui nichil egerunt, quemadmodum correcti uiuerent, sed in pertinacia et duritia animi permanserunt, accusauerunt etiam Deum defendendo peccata sua, ibi constituturus est, ubi constituit sanctos martyres [1 1Kb] , ubi constituit sanctos Apostolos, Prophetas, Patriarchas, et fideles suos bene de se meritos, sibi seruientes, ambulantes in castitate, modestia, humilitate, eleemosynas facientes, ignoscentes quod a quoquam perpessi sunt? Talis est enim uia iustorum, talis est uia sanctorum tenentium Deum Patrem, tenentium Ecclesiam matrem [2 1Kb] , nec illum parentem, nec istam offendentes, sed in amore utriusque parentis uiuentes, et ad hereditatem eternam properantes, non leso patre, non lesa matre, datur unicuique hereditas.



CAPUT X.

10. Duo parentes ad uitam, et duo ad mortem. Quia duo parentes nos genuerunt ad mortem, duo parentes nos genuerunt ad uitam. Parentes qui nos genuerunt ad mortem, Adam est et Eua; parentes qui nos genuerunt ad uitam, Christus est et Ecclesia. Et pater meus qui me genuit ad mortem, Adam mihi fuit; et mater mea Eua mihi fuit. Nati sumus secundum istam progeniem carnis, ex munere quidem Dei; quia et istud munus non est alterius, sed Dei: et tamen, fratres, quomodo nati sumus? Certe ut moriamur. Precessores genuerunt sibi successores: numquid genuerunt sibi cum quibus hic semper uiuant? Sed tanquam decessuri, qui illis succederent, genuerunt sibi. Deus autem pater et mater Ecclesia, non ad hoc generant: generant autem ad uitam eternam, quia et ipsi eterni sunt. Et habemus hereditatem promissam a Christo uitam eternam. Secundum quod uerbum caro factum est, et habitauit in nobis , nutritus creuit, passus, mortuus et resuscitatus accepit hereditatem regnum celorum. In ipso homine accepit resurrectionem et uitam eternam, in ipso homine accepit: in uerbo autem non accepit; quia incommutabiliter manet ab eterno in eternum. Quia ergo accepit resurrectionem et uitam eternam caro illa, que resurrexit et uiuificata ascendit in celum, hoc nobis promissum est. Ipsam hereditatem exspectamus, uitam eternam. Adhuc enim non totum corpus accepit; quia caput in celo est, membra adhuc in terra sunt: nec caput solum accepturum est hereditatem, et corpus relinquetur: totus Christus accepturus est hereditatem; totus secundum hominem, id est caput et corpus. Membra ergo Christi sumus, speremus hereditatem: quia cum omnia ista transierint, hoc bonum accepturi sumus quod non transibit,  et hoc malum euasuri quod non transibit; eterna sunt enim utraque. Non enim aliquid eternum promisit suis, et aliquid temporale minatus est impiis [1 1Kb] . Quomodo uitam, beatitudinem, regnum, hereditatem sempiternam sine fine promisit sanctis; sic ignem eternum minatus est impiis. Si quod promisit nondum amamus, saltem quod minatus est timeamus.



SERMO XXIII [* 1Kb]  . De uersu 24 Psalmi LXXII, Tenuisti manum dextere mee: et de uisione Dei  . Habitus in basilica Fausti.



CAPUT PRIMUM.

1. Doctorum officium periculosum, auditorum securior conditio. Quod cantauimus Domino, propositum nobis ad loquendum credamus: hinc uobis fiat sermo noster. Et cui diximus, Tenuisti manum dextere mee [2 1Kb] , et in uoluntate tua deduxisti me, et cum gloria assumpsisti me; ipse ad intellectum clariorem assumat corda nostra, et adiuuet misericordia et gratia sua me loquentem, uos iudicantes. Quanquam propter commoditatem depromende uocis [3 1Kb] altiore loco stare uideamur; tamen in ipso altiore loco uos iudicatis, et nos iudicamur. Doctores dicimur, sed in multis doctorem querimus: nec uolumus nos haberi magistros. Periculosum est enim et prohibitum, Domino ipso dicente, Ne uelitis dici magistri; unus est magister uester Christus . Periculosum ergo magisterium; discipulatus securus est. Ideo Psalmus, Auditui meo, inquit, dabis gaudium et exsultationem . Securior est enim uerbi auditor, quam uerbi prolator. Ideo ille securus stat, et audit eum, et guadio gaudet propter uocem sponsi .



CAPUT II.

2. Condiscipuli omnes sub Christo magistro. Auditorum erga doctores officium. Et quia doctoris Apostolus susceperat necessitate personam, uidete quid dicat: Cum timore et tremore multo fui apud uos . Tutius ergo est, ut et nos qui loquimur, et uos qui auditis, sub uno magistro condiscipulos nos esse nouerimus. Omnino tutius est, et hoc expedit, ut nos non tanquam magistros, sed tanquam condiscipulos uestros audiatis. uidete enim quia sollicitudo nobis imposita est, ubi dicitur, Fratres, nolite plures magistri fieri; in multis enim offendimus omnes. Quis non contremiscat, cum Apostolus dicit, Omnes? Quid sequitur? Quisquis in uerbo non offendit, hic perfectus est uir . Quis autem audeat dicere se esse perfectum? Qui ergo stat et audit, in uerbo  non offendit. Qui autem loquitur, etsi  non offendit, patitur tamen  et timet ne offendat. Oportet ergo uos esse non solum loquentium auditores, sed et timentium miseratores: ut in eo quod uerum dicimus, quoniam omne uerum a ueritate est, non nos, sed ipsum laudetis; ubi autem sicut homines offendimus, eumdem, ipsum pro nobis oretis.



CAPUT III.

3. Scripture sancte ad infirmitatem paruulorum aptate. Scripture sancte sunt [1 1Kb] , ueraces sunt, inculpate sunt. Omnis Scriptura diuinitus inspirata utilis est ad docendum, ad arguendum, ad exhortationem, ad doctrinam . Nihil est ergo quod Scripturam accusemus, si nos forte, illa non intellecta, in aliquo deuiemus. Cum ipsam intelligimus, recti sumus: cum autem ea non intellecta praui sumus, ipsam rectam dimittimus: non enim eam deprauati deprauamus; sed illa stat recta, ut ad illam corrigendi redeamus. uerumtamen ut nos exerceat eadem Scriptura, in multis locis uelut carnaliter loquitur, cum [2 1Kb] semper spiritualis sit. Lex enim, ut ait Apostolus, spiritualis est; ego autem carnalis sum . Cum sit ergo illa spiritualis, tamen sepe cum carnalibus quasi carnaliter ambulat. Sed non eos uult remanere carnales. Quia et mater paruulum amat nutrire, sed eum non amat paruulum remanere. In sinu tenet, manibus fouet, blanditiis consolatur, lacte nutrit: omnia paruulo facit; sed optat ut crescat, ne semper talia faciat. uidete Apostolum: melius enim ipsum intuemur, qui se etiam matrem non dedignatus est dicere, ubi ait, Factus sum paruulus in medio uestrum, tanquam nutrix fouens filios suos . Apostolus uero, germano et pio [3 1Kb] caritatis affectu et nutricis personam suscepit, dicendo, fouet; et matris, addendo, filios suos. Sunt enim nutrices fouentes quidem, sed non filios suos: item sunt matres nutricibus dantes, non fouentes filios suos. Idem ergo nutritor et fotor alio loco dicit, quod paulo ante commemoraui, Cum timore et tremore multo fui apud uos.



CAPUT Iu.

4. Auditores quinam carnales, quinam spirituales. Sed dicis: Quales illi erant, ut ille cum timore et tremore multo esset apud illos? Tanquam paruulis, inquit, in Christo lac uobis potum dedi, non escam; neque enim poteratis: sed nec nunc quidem adhuc potestis; estis enim adhuc carnales . Quos carnales dicit, paruulos tamen in Christo dicit; sic arguit, ut non abdicet. Et carnales, et paruuli in Christo: non uult tamen eos esse carnales, quos dicit esse paruulos in Christo: optat esse spirituales, omnia diiudicantes, et qui a nemine diiudicentur. Animalis enim homo, sicut ipse dicit,  non percipit que sunt Spiritus Dei: stultitia enim est illi, et non scire potest, quoniam spiritualiter diiudicatur. Spiritualis diiudicat omnia; ipse autem a nemine diiudicatur. Idem ipse dicit: Sapientiam loquimur inter perfectos. Utquid ergo loqueris, si inter perfectos ? Quid enim opus est te loqui homini perfecto? Sed quere in quo perfectus sit. Forte enim non inuenio perfectum cognitorem, sed iam inuenio perfectum auditorem. Est ergo perfectus et auditor, mente iam capax, cui solidus cibus nullam faciat perturbationem, nullam ingerat cruditatem. Quis est hic, et laudabimus eum? Nec dubito tamen esse aliquos spirituales, bene audientes, bene diiudicantes: apud istos non laboro. Aut enim carnalis inuenior [1 1Kb] , et misericorditer mecum agit [2 1Kb] : aut capit quod dico, et congratulatur mihi.



CAPUT u.

5. Intelligere non est nisi uerum sentientis. De Deo falli, periculosum; mentiri, exitiosum. Ecce nunc suscepi uerba psalmi quem modo cantauimus: Tenuisti manum dextere mee. Da carnalem auditorem; quid putabit, nisi quia Deus apparuit in forma humana, apprehendit illi manum dexteram, non sinistram, et deduxit in suam uoluntatem, et quo uoluit assumpsit? Si hoc intellexerit, imo si hoc putauerit, nunquam intelligit. Qui enim intelligit, uerum intelligit. Qui autem putat falsum, non intelligit. Ergo si hoc putauerit homo carnalis, quia Dei natura atque substantia distincta membris est, determinata forma, circumscripta quantitate manens loco, quid cum illo facio? Si dixero, Non est ita Deus: non capit. Si dixero, Ita est: ille quasi capit; sed ego decipio. Non possum dicere, Ita est: ne mentiar; et non undecumque, sed de Deo meo, de Saluatore et Redemptore meo, de spe mea, de illo ad quem extendo manum meam, desiderium meum. Non est res leuis de tali mentiri. De tali falli molestum est et periculosum est: de tali autem mentiri exitiosum est et perniciosum. Non omnis qui mentitur, fallitur. Si autem ipse putat esse uerum, quod uerum non est, fallitur: et si hoc dicit quod uerum putat, non mentitur, sed tamen fallitur. Deus donet illi non falli, qui noluit mentiri.



CAPUT uI.

6. Carnalis de Deo cogitatio. Si ergo, ut dixi, paruulus ille noster talem crediderit Deum, habentem certis corporis sui locis membra disposita, circumscriptum figura, terminatum forma, localiter manentem, localiter se mouentem, iuxta id quod dicitur, Quo ibo a spiritu tuo? et quo a facie tua fugiam? Si ascendero in celum, tu illic es; si descendero in infernum, ades : si in celo ipse, si in terra ipse, si in inferno adest; quid facit modo ille paruulus? Si audit, querat cum Samaritana montes et templa quo uult ire ad Deum, ad Ierusalem, ad montem Samarie : non ad templum uisibile, non festinet, non querat aliquod templum quo ueniat ad Deum. Ipse sit templum, et ad illum ueniet Deus. Non contemnit, non  refugit [1 1Kb] , non dedignatur: imo dignatur [2 1Kb] . Si non dedignatur, audi pollicentem: audi interim promittendo dignantem, non minando dedignantem. ueniemus, inquit, ad eum, ego et Pater. Ad eum quem supra dixit dilectorem suum, obeditorem preceptorum suorum, custodem mandati sui, amatorem Dei, amatorem proximi sui. ueniemus, inquit, ad eum, et mansionem apud eum faciemus .



CAPUT uII.

7. Cor fidelis templum non angustum Deo. Timor habet angustias, amor latitudinem. Non est angustum cor fidelis, cui angustum fuit templum Salomonis. Nam et ipse cum fabricaret hoc, dixit: Si celum celi non sufficit tibi . Et certe templum Dei sanctum est, quod estis uos . Nos enim, ait alio loco, templum Dei uiui sumus. Et hoc unde probas, tanquam ei diceretur? Sicut scriptum est, inquit, Habitabo in eis. Si tibi aliquis magnus patronus diceret, Habitabo apud te, quid faceres? Cum angusta domus esset, procul dubio turbareris, omnino terrereris, optares ne fieret. Nolles enim esse in angustiis recipiens magnum, cuius aduentui domus tua paupercula non sufficeret. Noli timere aduentum Dei tui, noli timere affectum Dei tui: non te angustat, cum uenerit; imo ueniendo dilatabit te. Nam ut scias, quoniam dilatabit te, non solum aduentum suum promisit, Habitabo in eis: sed ipsam etiam latitudinem, addendo, Et deambulabo . Latitudinem istam, si diligis, uides. Timor tormentum habet, ergo angustias habet: ac per hoc amor latitudinem habet. uide latitudinem caritatis: Quoniam caritas Dei diffusa est, inquit, in cordibus nostris .



CAPUT uIII.

8. Dilatatio cordis ex caritate, que et arrha dicitur et pignus. Arrha et pignus quo differant. Sed tu ei querebas locum. Ipse inhabitator dilatet: Diffusa est enim caritas in cordibus nostris, non tamen ex nobis, sed per Spiritum sanctum qui datus est nobis. Si diffusa est caritas in cordibus nostris, et Deus caritas est ; ecce iam ex quantulocumque pignore deambulat Deus in nobis. Pignus enim accepimus. Quid illud est, cuius pignus tale est? Quanquam melius habent codices, qui habent arrham, quam qui habent pignus. Eamdem quippe rem interpretes dicere uoluerunt. Interest tamen aliquid in loquendi usu inter arrham et pignus. Pignus enim quando datur, cum datum fuerit propter quod pignus datum est, pignus aufertur. Iam multos uestrum intellexisse non dubito. Non uideo, sed ex collocutione, quia loquimini ad alterutrum, sentio eos qui intellexerunt, uelle exponere iis qui nondum intellexerunt. Ergo planius aliquanto dicam, ut ad omnes perueniat. Accipis, uerbi gratia, codicem ab amico tuo; ut tibi det, das aliquod pignus: cum reddideris quod accepisti, propter quod pignus posuisti, ille quod reddideris habebit, tu pignus recipies: non enim habebit ambas res.



CAPUT IX.


9. Charitas uerius arrha quam pignus dicitur. Quid ergo, fratres? Si caritatem modo Deus tanquam pignus dedit per Spiritum sanctum suum, cum rem ipsam reddiderit, qua promissa pignus dedit [1 1Kb] , auferendum est nobis pignus? Absit. Sed quod dedit, hoc implebit. Ergo melius arrha quam pignus. Aliquando enim pretium, uerbi gratia, preparas dare pro ea re quam tenes bone fidei contractu, de ipso pretio das aliquid; et erit arrha, non pignus; quod sit complendum, non quod auferendum. Iam ergo intellige. Si inuenio dilectorem, habet arrham, et ex arrha desiderat plenitudinem. Arrham ipsam consideret: hoc enim complebitur, unde arrha data est. Ipsam cogitet, ipsam apud se discutiat, ipsam inspiciat, ipsam de plenitudine illa quam non uidet, interroget: ne forte aliud in plenitudine desideret, quam est in eo quod accepit. Forte Deus aurum daturus est, auri plenitudinem completurus, et de auro arrham dedit. Metuendum est ne tu pro auro plumbum desideres. Aspice ergo arrham; si tibi potuero suadere ut aspicias: Deus caritas est.



CAPUT X.

10. Fons caritatis summum bonum. Inde habemus aliquid, inde adspersi sumus, inde irrorati. Cuius ros talis est, qualis fons? Rore isto aspersus, sed flagrans in fontem, dic Deo tuo: Quoniam apud te est fons uite. In rore isto natum est desiderium, in fonte satiaberis. Ibi est quod sufficit nobis. Filii autem hominum in tegmine alarum tuarum sperabunt. Quid desideramus pro magno ea Dei beneficia, que donat et bestiis? Beneficia quidem ipsius sunt, quis dubitat? A quo salus uel minima, nisi ab illo de quo dictum est, Domini est salus .



CAPUT XI.

11. Bona piis propria. Sed ait idem ipse psalmus, Homines et iumenta saluos facies, Domine, sicut multiplicata est misericordia tua, Deus . Tam multiplicem misericordiam habes [2 1Kb] , ut non tantum ad homines, uerum etiam ad iumenta perueniat. Tanta preuales misericordia, ut facias solem tuum oriri super bonos et malos, et pluas super iustos et iniustos . Nihilne peculiare a te sancti tui, nichil proprium pius accipit, quod impius non accipiat? Plane accipit: audi quod sequitur. Iam enim dixerat, Homines et iumenta saluos facies, Domine, sicut multiplicata est misericordia tua, Deus: adiunxit et ait, Filii autem hominum. Quid ergo paulo ante dixisti? Homines non erant filii hominum? Homines, inquit, et iumenta saluos facies, Domine: filii autem hominum. Quid ergo? filii hominum sub tegmine alarum tuarum sperabunt. Hoc non cum iumentis. Quare ergo isti et illi homines? Annon etiam homines filii hominum? Profecto et homines filii hominum. Unde igitur ista distinctio, nisi quia est homo qui non erat filius hominis? Homo non filius hominis, Adam: homo filius hominis, Christus. Sicut in Adam omnes moriuntur, sic in Christo omnes uiuificabuntur  . Querunt salutem cum iumentis qui moriuntur, et non uicturi moriuntur: et non querunt salutem cum filiis hominum, ut nunquam moriantur?



CAPUT XII.

Eliquata est ista distinctio. Illi pertinent ad homines, isti filii hominum ad Filium nominis.

12. Homines et filii hominum unde distincti. Quid ergo sequitur? Filii autem hominum sub tegmine alarum tuarum sperabunt. Ecce spero, ecce spes: sed que uidetur, non est spes . Futura ergo que promittuntur, inebriabunt. Inebriabuntur ab ubertate domus tue. Timeo ne forte quemadmodum paulo ante membra corporis querebat in Deo, sic in eius ebrietate cogitet satietatem, non ineffabilium bonorum, sed crapulam carnalium conuiuiorum. Dicamus tamen, cogitet quod potest, si maiora non potest, non recedat de sinu, tamen crescat [1 1Kb] . Sequamur, et qui possumus, quantum possumus [2 1Kb] , spiritualiter delectemur. Inebriabuntur, inquit, ab ubertate domus tue, et torrente uoluptatis tue potabis eos. Quo uino? quo musto? qua unda? quo melle? quo nectare? Queris quo? Quoniam apud te est fons uite . Bibe, si potes, uitam. Conscientiam para, non gulam; mentem, non uentrem. Si audisti, si intellexisti; si dilexisti, quantum potuisti, iam inde bibisti [3 1Kb] .



CAPUT XIII.

13. Charitas amatur, nec tamen sentitur. Attende quid biberis. Charitatem bibisti. Si nosti illam, Deus caritas est . Si ergo caritatem bibisti, dic mihi in quo loco bibisti. Si nosti illam, si uidisti illam, si amas, unde amas? Quidquid enim bene amas, caritate amas. Quomodo autem caritate? Aut quid amas, qui caritatem amas [4 1Kb] ? Ergo si amas, unde amas [5 1Kb] ? uenit ad te, et nosti eam, et uides eam: et non in loco uidetur, nec corporalibus oculis queritur, ut uehementius ametur; nec auditur affatu; et quando ad te uenit, non sentiebatur incessu. Numquid deambulantis in corde tuo aliquando plantas sensisti caritatis? Quid ergo est? Cuius hoc est, quod iam est in te, et non capitur a te? Sic disce amare Deum.



CAPUT XIu.

14. Deus quomodo hic Moysi apparuit. Sed deambulauit in paradiso , sed uisus est ad ilicem Mambre , sed locutus est cum Moyse in monte Sina os ad os. Et quid inde? Ecce qui uidetur in loco, non sentitur incessu. uis audire ipsum Moysen, ne mihi quamuis nutrire cupienti inquietus infans tedium facias? uisne ergo audire ipsum Moysen? Certe loquebatur et Deo os ad os. Cui ergo dicebat, nisi ipsi cum quo loquebatur, Si inueni gratiam ante te, ostende mihi te ipsum ? Loquitur cum ipso os ad os, sicut quis loquitur ad amicum suum, et dicit ei, Si inueni  gratiam ante te, ostende mihi te ipsum manifeste. Quid uidebat, et quid sciebat [1 1Kb] ? Si non erat ipse, quomodo ei dicitur, Ostende mihi te ipsum? Non possumus dicere quod non erat ipse. Si non esset ipse, hoc ei diceret, Ostende mihi Deum. Cum dicit ergo, Ostende mihi te ipsum, manifestat quod ipse erat, quem sibi uolebat ostendi. Loquebatur et cum eo os ad os, sicut quis loquitur ad amicum suum. uis ergo audire? Si capis, Deus Moysi apparebat latens. Si enim non appareret, non esset cum quo os ad os loquens diceret, Ostende mihi temetipsum. Si autem non lateret, non adhuc quereret uidere eumdem ipsum. Si ergo capis, si intelligis, potest hic Deus simul apparere et latere; apparere specie, latere natura.



CAPUT Xu.

15. Deus absque sui mutatione apparuit ea specie qua uoluit. Hoc si, ut potuisti, intellexisti; uide ne subintret tibi, quod Deus ut appareat, in quam uult speciem naturam suam conuertit. Incommutabilis est Deus, non tantum Pater, sed Pater et Filius et Spiritus sanctus. In principio erat uerbum, et uerbum erat apud Deum, et Deus erat uerbum . Ipsum uerbum Deus incommutabilis est, sicut Deus apud quem est Deus. Nihil in ulla persona [2 1Kb] cogites detrimenti, nichil commutationis. Deus enim pater luminum, apud quem non est commutatio, nec momenti obumbratio . Si ergo incommutabilis est, inquis, quid est illa species, in qua ut uoluit, cui uoluit, apparuit, deambulando, sonando, uel se etiam ipsis carnalibus oculis exhibendo? Queris a me quid sit, unde faciat Deus presentiam sui; quasi iam explicare possim unde fecerit mundum, unde fecerit celum, unde fecerit terram, unde fecerit te. Iam uideo, respondes, De limo. Ecce te de limo: unde limum? Respondes, De terra. Sed, puto, non de illa terra quam alter fecit; sed de illa terra quam fecit qui fecit celum et terram. Unde ergo et ipsa terra? Dixit, et facta sunt . Bene, optime respondes, agnoscis: Dixit, et facta sunt: nichil plus quero. Sed quomodo cum tu dicis, Dixit, et facta sunt; ego nichil plus quero: sic nec tu plus queras, cum dico, uoluit, et apparuit.



CAPUT XuI.

16. Deus a filiis uidebitur sicuti est. Apparuit, sicut congruum iudicabat; latuit, sicut erat. uerus affectus non uidetur, non uidetur amor, non uidetur dilectio. De illo pignore in id estuet [3 1Kb] , in quod estuabat et Moyses, qui ei quem uidebat, dicebat, Ostende mihi temetipsum. Si hoc ergo querimus, filii ipsius sumus. Filii enim Dei sumus, et nondum apparuit quid erimus. Scimus quia cum apparuerit, similes ei erimus, quoniam uidebimus eum sicuti est . Non sicut uisus est ad ilicem Mambre, non sicut uisus est Moysi, ut adhuc ei dicamus, Ostende nobis temetipsum: sed uidebimus eum sicuti est. Quo merito? Quia filii Dei sumus. Et hoc non ex nostris meritis, sed gratia illius misericordie. Pluuiam enim uoluntariam segregans, Deus, hereditati tue: et infirmata est, non de se presumendo uidere quod non uidet, sed  credendo quod uidere desiderat: tu uero perfecisti eam . Perfecta ergo hereditas eius et filii eius, uidebimus eum sicuti est.



CAPUT XuII.

17. Pacifici filii Dei. Sed de filiis quid dixit Dominus? Beati pacifici, quoniam ipsi filii Dei uocabuntur . Ergo de tam abditis difficillimisque questionibus, si quid minus intelligimus, pacifice requiramus. Non infletur alter pro altero aduersus alterum . Nam si zelum amarum habetis, et contentiones in uobis sunt; non est ista sapientia desursum descendens; sed terrena, animalis, diabolica . Filii ergo Dei sumus; et agnoscimus quod eius filii sumus, nec agnoscimur, nisi pacifici fuerimus. Nam unde uideamus Deum non habebimus, si contendendo in nobis ipsum oculum exstinxerimus.

18. Deus nonnisi a pacificis uidebitur. Attende quid dicat, cur timens et tremens loquor [1 1Kb] . Pacem sectamini cum omnibus, et sanctificationem, sine qua nemo poterit uidere Deum . Quomodo terruit amatores? Non terruit nisi amatores. Numquid dixit, Pacem sectamini cum omnibus, et sanctificationem, quam qui non habuerit, in ignem mittetur, eterno igne cruciabitur, infatigabilibus tortoribus dabitur? Et uera sunt, et hec non dixit.



CAPUT XuIII.

Amatorem te uoluit esse boni, non formidatorem mali: et ex eo ipso quod desiderabas, inde te terruit. Deum uidebis [2 1Kb] : propterea contemnis, propterea rixas, propterea turbas moues. Pacem sectamini cum omnibus, et sanctificationem, sine qua nemo poterit uidere Deum. Quam stulti essent duo uolentes uidere solem oriturum, si contenderent inter se, qua parte oriturus esset, et quomodo uideri posset, et nata inter se controuersia litigarent, litigando se cederent, cedendo oculos suos exstinguerent, ut illum ortum uidere non possent? Ergo ut Deum uidere possimus, fide corda mundemus, caritate sanemus, pace firmemus: quia hoc ipsum unde inuicem diligimus, iam ex illo est, quem uidere desideramus.



SERMO XXIu [* 1Kb]  . De uersu 2 Psalmi LXXXII, Deus, quis similis tibi  ?

1. Gratulatur fidelibus Dei zelo incensis contra idola. Gratias Domino Deo nostro, et abundantiam laudis illi Deo, quem decet hymnus in Sion. Gratias illi, cui cordis et oris deuotione cantauimus, Deus, quis similis tibi? quod eius sanctam caritatem inuisceratam sentimus cordibus nostris: quod ipsum tanquam Dominum timetis, tanquam Patrem diligitis. Gratias illi, qui desideratur antequam uideatur, et presens sentitur, et futurus speratur. Gratias illi, cuius timorem non excutit amor, cuius amorem non impedit timor. Ipsum benedicimus, ipsum honoramus, et pro nobis et in nobis  . Templum enim Dei sanctum est, quod estis uos . Iam uidete  quantum ille uiuat, uel quomodo uiuat, quando lapides templi eius sic uiuunt. Cogitate, fratres, quid dicatis, et cui dicatis, Deus, quis similis tibi? Lapides uiui dicunt habitatori suo, Deus, quis similis tibi? Occurrat cordibus uestris uniuersa creatura; terra et quidquid in terra, mare et quidquid in mari, er et quidquid in ere, celum et quidquid in celo: Ipse dixit, et facta sunt; ipse mandauit, et creata sunt . Ergo, Deus, quis similis tibi? dicat uniuersum cor, dicat uniuersa obediens lingua, dicat omnis deuota conscientia, dicat secura, Deus, quis similis tibi? Illi enim dicit, de quo non erubescit. Dignum est hoc, decet hoc lapides uiuos.

2. Christianorum in Paganos pietas. Nam lapides mortui utinam sentiant in se misericordiam lapidum uiuorum. Mortuos dico, non illos quibus fabrice iste consurgunt, nec in quibus ferrum artificum operatur, nec quos sculpsit homo, ut dii sint; imo sculpsit homo, ut uocentur et non sint; non ipsos dico mortuos lapides: sed homines dico mortuos lapides [1 1Kb] , quibus dii similes sunt. Lapides uiui sunt, quos alloquitur apostolus Petrus, et dicit: Et uos, fratres, tanquam lapides uiui cedificamini templum Dei sanctum . Utinam ergo, fratres mei, sentiant lapides mortui misericordiam in se lapidum uiuorum! Quid enim satagimus? quid cordis nostri uel angustia uel latitudine percurrimus? quid curamus, quid studemus, nisi ut lapidem liberemus a lapide? Lapides enim uiui oculos habent et uident, aures habent et audiunt, manus habent et operantur, pedes habent et ambulant: etenim nouerunt factorem suum. At uero lapides mortui, sciunt lapides suos, deos attendunt, adorant, et cognoscuntur  ; sacrificium inferunt, et sacrificium ipsi diabolo fiunt. Quod ipsi, fratres, si et oculos haberent ad uidendum, et aures ad audiendum, quantum erat uidere impleri Christi prophetias? Quantum erat attendere ueridicos codices, et oracula, sed non fallacia? sed quare non uident? quare non audiunt? Quia et hic prophetia dicit, Similes sint illis homines qui faciunt ea, et qui confidunt in eis . Ergo desperati et desperandi? Absit. Et quid sperandum est de lapidibus mortuis? Quid putatis, nisi quod iam  scriptum tenemus, Potens est Deus de lapidibus istis suscitare filios Abrahe ?

3. Deo uero nec homo comparari debet, multo minus idolum Herculis, cuius titulus refellitur. Itaque, karissimi, quoniam nostis cui Deo diximus, Deus, quis similis tibi? de quo non erubescimus, cuius tilulum non in lapide legimus, sed in corde gestamus: cuius nomen et notum est omnibus, et uiuit in credentibus, habitat in subditis, debellat superbos: quoniam nouimus cui diximus, Deus, quis similis tibi? non nos moueant ad odium sui homines, quos fecit Deus, sed moueat ad odium sui quidquid in homine bene facto a Deo male fecit ipse homo. Homo nomen unum est. Huius creature artificem quero, Deus est. Numquidnam hominis tantummodo creator  Deus? Nonne et pecoris, et piscis, et uolatilis, et angeli, et celi, et terre, et siderum, et solis, et lune, et omnium supra infraque conditorum et temperatorum, imorum atque summorum, unitatis uinculo connexorum; nonne istorum omnium artifex Deus? Sed hominem ad imaginem et similitudinem suam fecit . Similitudo aliqua dicitur homo, et quanta ad quantum? quid ad quem? homo ad Deum? Quid est homo, nisi quod memor es eius ? Dicamus ergo ad imaginem et similitudinem facti ipsius, Deo nostro dicamus, Deus, quis similis tibi? Addidit enim, Memento quia puluis sumus . Sic longe es a similitudine Dei. Homo factus ad similitudinem Dei: sed ipsa similitudo sic distat, ut eam comparari non deceat. Et tamen cor hominis, cor christiani, qui non potest dicere, Homini deo; libenter legit, Herculi deo. Titulus non loquitur, sed uel legitur, Herculi deo. De quo dictum est? Ipse dicat de quo dictum. Utrumque mutum, utrumque insensatum: supra mendacium, infra figmentum. Titulus accusans scriptorem, confundens adoratorem. Titulus non commendans lapidem deum, sed indicans hominem stultum. Titulus nomen dei imponens figmento, et nomen cultoris delens de libro uiuentium. Quam particulam sensus in se sentit?

4. Quomodo petitur ut ne taceat, neque mitescat Deus. Quia tamen potens est Deus de lapidibus istis excitare filios Abraham, attendat ibi quod fecit in homine. Ipse Deus, cui diximus, Deus, quis similis tibi? attendat in homine ipso quod fecit, deleat quod ab ipso homine factum est contra eum, qui hominem fecit. Percutiat et sanet, occidat et uiuificet. Cui enim dixit, Domine, quis similis tibi, ei consequenter adiunxit, Ne taceas, neque mitescas, Deus. Quid uero? In isto cantico, fratres mei, ad iracundiam Deum prouocauimus, cui diximus, Ne sileas, neque mitescas, Deus? Nempe aut ille qui misit, aut ille ipse qui uenit, et ait, Discite a me quia mitis sum et humilis corde . Mitis et humilis corde Filius Dei Christus. Quid ergo? Ille dixit, Discite a me quia mitis sum et humilis corde: et nos ei diximus, Ne taceas, neque mitescas, Deus? Sed respondeat nobis: O homo, parum est quia tu non a me discis ut sis mitis, et me uis docere ne sim mitis? uidete, fratres, intendite, adiuuate nos, ut exeamus in eius nomine  ex his angustiis. Litigare uidentur diuina eloquia: contrarium putantur sonare, nisi adsit intellectus, et suscipiamus ab illo ipso, cui diximus, Deus, quis similis tibi? quod et ipse dixit, Intellectum tibi dabo , suscipiamus. Nouimus hoc: Pacem meam do uobis . Dicit Christus, ut inter se pacem habeant Christiani. Quomodo imitabuntur? quomodo audient, si ipsa diuina eloquia pacem inter se habere non possunt? Intendite, uidete quasi resonantiam contrariorum. uenite ad me; et, Discite a me. Quid? primo quis uocat? quem uocat? ad quid uocat? Audi quis uocat. Confiteor tibi, Pater, Domine celi et terre, quia abscondisti hec a sapientibus et prudentibus, et reuelasti ea  paruulis. Ita, Pater, quoniam sic placitum est coram te. Omnia mihi tradita sunt a Patre meo. Ecce quis uocat. Omnia mihi tradita sunt a Patre meo. Quia nemo cognoscit Filium, nisi Pater; et nemo cognoscit Patrem, nisi Filius, et cui uoluerit Filius reuelare . Ingens magnitudo, et ineffabilis altitudo. Omnia tradita sunt mihi, inquit, a Patre meo. Solus agnosco, a solo agnoscor. Quid, nos remansimus? non agnoscimus? Et ubi est, Cui uoluerit Filius reuelare?

5. Fidelium quorumdam zelus contra idola. Animus uester et studium fidei, et flagrantia caritatis, et abundantia zeli domus Dei, apparuit in uocibus uestris, quas satis claras uestri cordis testes habuistis. Sinite ut appareat et paucorum fidelium Dei, per quos gubernamini, studium circa istam uoluntatem uestram. uos enim, fratres, populus Dei estis, sicut ipse dixit, et oues pascue eius . Habetis in nomine Dei pastores, seruos pastoris et membra pastoris. Multitudinis animus et uoluntas ad quamque rem faciendam istis uocibus poterit apparere [1 1Kb] : paucorum autem cura pro uobis, non uocibus, sed rebus debet ostendi. Itaque, fratres, quoniam iam quod ad uos pertinebat, implestis acclamando; sinite ut probetur uobis, utrum et quod ad nos pertinet, impleamus agendo. Probauimus uos; probate nos, si post istas uoces testes cordis et studii uestri, nos in agendis que agi oportet, segnes fuerimus. Absit a nobis ut uos inueniamini probi, et nos reprobi. Sed quoniam uoluntas agendi de iis quibus acclamastis, una est et uestra et nostra; modus uero agendi par esse non potest: putamus, karissimi, ideo oportere, ut uoluntas accipiatur a uobis; consilium implende uoluntatis uestre exspectetur a nobis. Ut membra Christi non discordent, impleant omnia que in illius corpore sunt, officia sua: faciat oculus in sublimi locatus quod ad oculum pertinet; auris, quod ad aurem pertinet; manus, quod ad manum; pes, quod ad pedem; ut non sint scissure in corpore, sed idem ipsum ut pro se inuicem sollicita sint membra . Gratulamur itaque [2 1Kb] et congratulamur Charitati uestre, quia sancto domino et college nostro episcopo uestro obedistis in eo quod uobis mane locutus est. Hoc sequimini, ab ista uia non recedatis, ne cadatis. ualde enim adiuuat Deus quod uultis, si quod iusserit feceritis. Quid enim, ut dicere ceperam, omnis homo? aut que est uita hominum, quam, sicut scriptum est, uapor ad modicum apparens ? Cogitate ergo, fratres, fragilitatem uestram, humilitatem uestram, conditionem carnis, huius seculi uolaticos transitus; et uidete quia tunc uobis bene erit, si tota spes uestra in illo sit, in quo solo potest firmiter collocari. Quomodo autem ibi erit spes nostra, nisi obediamus preceptis eius?

6. Gratulatur ciuibus, quod Romanos deos, Rome deiectos, nolint stare Carthagine. Numquid dicimus, Nolite quod uultis? Imo etiam gratias agimus id uos uelle quod Deus uult. Ut enim omnis Paganorum et  Gentilium superstitio deleatur, Deus uult, Deus iussit, Deus predixit, Deus iam implere cepit, et multis iam terrarum locis etiam ex magna parte compleuit. Si uoluntas nostra ab hac ciuitate inciperet, ut hic primitus aboleri superstitiones demonum quereretis; fortasse aliquis arduus labor esset, non tamen desperandus: nunc uero si facta sunt ista efficaciter ubi fieri ceperunt, et exempla non precesserant; quanto efficacius in nomine Domini, in adiutorio dextere ipsius hic quoque effici posse credimus, quando iam precedentia pronuntiantur exempla [1 1Kb] ? Utique hic clamastis: Quomodo Roma, sic et Carthago  . Si in capite Gentium res precessit, membra non sunt secutura? Cogitate, fratres, aduertite in libris ipsis Gentium, audite ab eis, in quibus ipsius infelicitatis reliquie remanserunt; uel audiendo, uel legendo, cognoscite litteras eorum: et uidete quia illi et isti dii Romani uocantur. Ergo isti dii uocantur Romani. Et quando Christiani cogebantur, fremente impetu Paganorum, ut eos adorarent, et recusantes, eorum ceuitiam usque ad effusionem sanguinis sustinebant; ea uidebatur tota culpa martyrum, quorum fundebatur sanguis, quia deos Romanos adorare nolebant, quia ceremonias erga deos Romanos respuebant, quia Romanis diis non supplicabant; et totus impetus, tota inuidia non fiebat, nisi de nomine deorum Romanorum. Si ergo dii Romani Rome defecerunt, hic quare remanserunt? Hec ergo, fratres, hec attendite, hec dixi, hec inhibete. Dii Romani, dii Romani, dii Romani  . Si ergo dii Romani Rome defecerunt, hic quare remanserunt? Si ambulare possent, dicerent quia huc inde fugerunt. Sed non fugerunt: remanserunt ibi, Rome. Qui aliquando dictus est deus Hercules, Rome iam non est. Hic autem etiam barba deaurata esse uoluit. Erraui plane, quia dixi, Esse uoluit. Quid enim uult insensatus lapis? Ille ergo nichil uoluit, nichil potuit. Sed qui deaurari eum uoluerunt, de raso erubuerunt. Suggestio itaque nescio que nouo iudici obrepsit. Quid egit? Non egit utique ut a christiano lapis honoraretur; sed ut christianus illi superstitioni ad radendum misceretur: non inclinauit ad obsequendum; sed mouit ad uindicandum. Fratres, puto ignominiosius fuisse Herculi barbam radi, quam caput precidi. Quod ergo positum est cum errore illorum, ablatum est cum dedecore illorum. Deus fortitudinis solet dici Hercules: tota uirtus eius in barba. Malo suo refulsit; quod non fulgebat luce dominica, non a luce, sed a luco fulgebat.

7. Deus irascendo mitis. Sileant ergo, uideant  modo, cui Deo legant fideles et dicant, Deus, quis similis tibi? Ne sileas, nec mitescas, Deus. Hoc susceperam, quomodo non mitescat, non euertendo homines, sed errores. Non mitescit, ergo irascitur: si mitis est, ergo et miseretur. Irascitur et miseretur: irascitur ad percutiendum, miseretur ad sanandum; irascitur ad mortificandum, miseretur ad uiuificandum. In uno homine facit hec. Non quasi alios mortificans, alios uiuificans: sed in eisdem ipsis et irascitur, et mitis est. Irascitur erroribus, mitescit correctis moribus. Ego percutiam, et ego sanabo: ego occidam, et ego uiuere faciam . Unum Saulum, postea Paulum, et prostrauit, et erexit: prostrauit infidelem, erexit fidelem; prostrauit persecutorem, erexit predicatorem. Si non irascitur, unde Herculi barba rasa est? Fecit enim hoc per fideles suos, per Christianos suos, per potestates a se ordinatas et Christi iugo iam subditas. Itaque, fratres, hoc libenti animo accipite; et in Domini adiutorio cetera prosperius iam sperate.



SERMO XXu [* 1Kb]  . De uersiculo 12 Psalmi XCIII, Beatus homo quem tu erudieris, Domine, etc.



CAPUT PRIMUM.

1. Euangelium lex Testamenti Noui. Legis ueteris promissa spiritualiter intelligenda. Cum cantaremus Deo, diximus ei, Beatus homo quem tu erudieris, Domine, et ex lege tua docueris eum. Ergo Dei Euangelium sonauit, Zaccheus eleemosynas fecit. Discite. Que melior enim lex Dei, quam sanctum Euangelium? Lex enim Testamenti Noui [1 1Kb] , de quo propheta cum legeretur, audistis: Ecce dies ueniunt, dicit Dominus, et consummabo super domum Iacob Testamentum nouum: non secundum Testamentum quod statui patribus eorum, cum educerem eos de terra Aegypti . Testamentum ibi promissum, hic redditum; promissum per Prophetam, redditum per Dominum Prophetarum. Testamentum illud quod dicitur uetus, legite, et uidete. Lex Dei data est etiam tunc, legite, uel audite quando legitur, et uidete que ibi promissa fuerint. Promissa est tibi terra terre; terra fluens lacte et melle; sed tamen terra. uerumtamen si intelligamus spiritualiter , alia est terra que fluet lacte et melle; terra illa de qua dicitur, Spes mea es tu, portio mea in terra uiuentium . Hec enim terra morientium est.



CAPUT II.

Lac et mel queritis? Gustate et uidete quam suauis est Dominus . Gratia eius significata est nomine lactis et mellis: dulcis et nutritoria est. Hec autem gratia in uetere Testamento figurata, in Nouo reuelata.

2. Legis ueteris seruitus, cum Deus colitur propter terrena. Denique Lex illa, propter eos qui carnaliter  sapiunt, et talia premia querunt a Deo, et propter illa Deum colere uolunt que ibi promissa sunt, audire meruit ab apostolo Paulo, quia ad seruitutem generat . Quare? Quia carnaliter intelligitur a Iudeis. Nam spiritualiter intellecta, Euangelium est. Ergo in seruitutem generat. Quos? Qui propter bona terrena Deo seruiunt. Quando illis adsunt, gratias agunt; quando desunt, blasphemant. Qui enim propter ea Deo seruiunt, uero corde seruire non possunt. Attendunt enim eos qui Deo nostro non seruiunt: uident enim eos habere propter quod ipsi Deo seruiunt; et dicunt in corde suo, Quid mihi prodest quia Deo seruio? Numquid habeo tantum, quantum ille qui quotidie blasphemat? Orat, et esurit; blasphemat, et ructat. Qui ad ista attendit, homo est; homo est de Testamento ueteri. Qui uero in Testamento Nouo Deum colit, nouam hereditatem debet sperare, non ueterem. Si nouam hereditatem speras, terram transi, calca uertices montium; hoc est, contemne fastigium superborum.



CAPUT III.

Sursum cor. Sed quando contempseris et calcaueris, humilis esto, ne de altitudine cadas. Audi, Sursum cor: sed ad Dominum, non contra Dominum. Omnes superbi sursum cor habent, sed contra Dominum. Si autem uis tu uere sursum cor habere; ad Dominum habe. Si enim ad Dominum habueris cor sursum, ipse tenet cor tuum, ne cadat in terram.

3. Dies maligni ab initio peccati. Beatus ergo uir, Beatus homo quem tu erudieris, Domine. Ecce loquor, ecce clamo, ecce expono. Qui me audiunt? Scio qui me audiunt: Beatus homo quem tu erudieris, Domine; cui Deus in corde loquitur, et quando ego taceo, ipse est beatus quem tu erudieris, Domine, et ex lege tua docueris eum. Quid sequitur? Huc usque cantauimus: Et ex lége tua docueris eum. Ut mitiges eum a diebus malignis, donec fodiatur peccatori fouea. Ipse est uir qui eruditur a Domino, ipse est qui ex lege Dei discit a Domino, qui mitigatur a diebus malignis, donec fodiatur peccatori fouea. Audite quid sit. Maligni dies sunt. Numquid isthic, ex quo de Paradiso proiecti sumus, malignos dies agimus? Et maiores nostri planxerunt dies suos, et aui eorum planxerunt dies suos. Nullis hominibus dies placuerunt, quos uiuendo egerunt. Sed posteris placent dies maiorum: et illis iterum illi dies placebant, quos ipsi non sentiebant, et ideo placebant. Quod enim presens est, acrem habet sensum. Non dico, propius admouetur; sed cor tangit quotidie. Omni anno plerumque dicimus quando frigus sentimus, Nunquam fecit tale frigus: Nunquam fecit tales estus. Semper facit ipse qui facit [1 1Kb] . Sed beatus uir quem tu erudieris, Domine: ut mitiges eum a diebus malignis, donec fodiatur peccatori fouea.



CAPUT Iu.

4. Maligni dies unde. Maligni dies. Numquid isti dies maligni sunt, quos agitat circulus solis? Faciunt malignos dies maligni homines: et sic est prope totus mundus. Inter turbas malignorum gemit paucitas frumentorum. Reuocemus ad ipsos  iustos. Maligni sunt illi, et faciunt malignos dies: quid ipsi iusti? nonne in diebus malignis sunt et apud se ipsos, preter quod patiuntur malignos homines, inter quos gemunt? Et apud se ipsos, inquam, quando sunt, attendant se, descendant in se, bene se considerent; inueniunt in se dies malignos. Bellum nolunt, pacem uolunt: et quis non? Et cum omnes bellum nolint, et omnes pacem uelint, reuocat ad se oculos et qui iuste uiuit, et bellum in se inuenit. Quere a me quod bellum. Beatus homo quem tu erudieris, Domine, et ex lege tua docueris eum. Ecce homo querit a me, quod bellum in se patiatur iustus; doce illum ex lege tua, loquatur Apostolus: Caro concupiscit aduersus spiritum et spiritus aduersus carnem . Et ubi proiicio carnem, si sonet bellum; si, quod Deus auertat, hostis irruat? Fugit homo, et secum trahit bellum suum, quocumque it. Non dico, si malus est: prorsus si bonus est, si iuste uiuit, inuenit in se quod Apostolus dicit, Caro concupiscit aduersus spiritum, et spiritus aduersus carnem. In isto bello quomodo sunt dies boni?



CAPUT u.

5. Dies maligni piis prosunt ad inueniendos dies bonos. Ergo maligni sunt dies: sed mitigemur. Quid est, Mitigemur? Iudicio diuino non irascamur. Dicamus illi: Bonum est mihi quoniam humiliasti me, ut discam iustificationes tuas . De paradiso elisisti, de beatitudine proiecisti: in erumna sum, in gemitu sum, gemitus meus non est absconditus a te. Sed bonum est mihi quoniam humiliasti me, ut discam iustificationes tuas. In diebus malis disco querere dies bonos. Qui sunt dies boni? Nolite illos modo querere: mihi credite, imo mecum credite, non inuenietis. Transibunt dies mali, et uenient boni: sed boni uenient bonis, malis peiores.

6. Dies boni qua conditione propositi. Etenim et ego interrogo uos, Quis est homo qui uult uitam? Scio omnium corda mihi respondent, Quis enim homo qui non uult uitam? Addo, Et diligit uidere dies bonos? Omnes respondetis, Quis est qui non diligat uidere dies bonos? Bene respondetis; uultis uitam, uultis dies bonos. Certe quando dicebam, Quis est homo qui uult uitam? omnis homo mihi respondet, Ego. Quis est homo qui uult uidere dies bonos? Nonne in silentio quisque uestrum dicit, Ego? Audi quod sequitur: Contine linguam tuam a malo . Modo dic, Ego. Queris ueniam: modo te inueniam.



CAPUT uI.

Transierunt preterita: fuerit lingua tua maligna, fueris susurro [1 1Kb] , fueris criminator, fueris calumniator, fueris maledicus; ista omnia fueris. Transeant ista cum diebus malis: noli tu transire cum diebus malis. Est enim quo te teneas, ut non transeas. Res humana tanquam fluuius currit: maligni dies tanquam fluuius currunt. Tene te ad lignum, ne traharis. Ecce fluuius currit. Omnis enim caro fenum, et omnis honor carnis, ut flos feni. Precipitatur, transit, fenum aruit, flos decidit. Quo me teneo?  uerbum Domini manet in eternum .

7. Pax sequenda qualis precipitur. Prohibe ergo linguam tuam a malo, et labia tua ut non loquantur dolum. Tu qui uolebas uitam, aut uis uitam et dies bonos, declina a malo, et fac bonum. Quere pacem, quam optamus omnes et in ista carnis mortalitate, et in ista carnis fragilitate, et in ista mendacissima uanitate. Omnes pacem querite. Quere pacem, et sequere eam . Ubi est? Quo sequor? Qua transiit? Qua transiit, ut sequar? Per te transiit, sed non in te remansit. Cui dico? Generi humano: non unicuique uestrum, sed generi humano. Per genus humanum transiit ipsa pax: ipsa transeunte clamauit cecus in hesterna lectione. Et quo iit? Primo uide que sit pax, et uide quo ierit, et sequere eam. Que est pax? Apostolum audi; de Christo dicebat, Ipse est pax nostra, qui fecit utraque unum . Pax ergo est Christus. Quo iit? Crucifixus est, et sepultus, resurrexit a mortuis, ascendit in celum. Ecce quo iit pax.



CAPUT uII.

Sursum cor. Quomodo eam sequor? Sursum cor. Audit quomodo sequaris. Quotidie quidem audisbreuiter, quando tibi dicitur, Sursum cor; altius inde cogita, et sequeris. Tamen audi et latius, ut sequaris pacem ueram, pacem tuam, pacem que pro te pertulit bellum; pacem, que cum pro te toleraret bellum, orauit pro hostibus pacis, et dixit pendens, Pater, ignosce illis, quia nesciunt quid faciunt . Bellum erat, et pax de ligno manabat. Manabat, sed postea quid? Ascendit in celum, Quere pacem. Et quomodo sequeris? Audi Apostolum: Si resurrexistis cum Christo, que sursum sunt querite, ubi Christus est in dextera Dei sedens, que sursum sunt sapite, non que super terram. Mortui enim estis, et uita uestra abscondita est cum Christo in Deo: cum Christus apparuerit uita uestra, tunc et uos cum ipso apparebitis in gloria 



CAPUT uIII.

Ecce dies boni, ipsos desideremus: propter hoc uiuamus, propter hoc oremus, propter hoc eleemosynas demus.

8. Christus in paupere uestiendus et excipiendus. Iam ecce, Deo propitio, hiems est: de pauperibus cogitate, quomodo Christus uestiatur nudus. Quando legebatur Euangelium, numquid non omnes beatificauimus Zaccheum, quando eum Christus suspexit in arbore intentum ut uideret transeuntem? Nam quando speraret in domo sua habitantem? Quando ei dixit, Descende Zacchee; hodie oportet me in domo tua manere ; audiui gemitus gratulationis uestre. Quasi omnes in Zaccheo fuistis, et Christum excepistis; sic dixit omnium uestrum cor, O beatum Zaccheum! Dominus intrauit in domum ipsius. O beatum! Numquid nobis potest ita contingere? Iam Christus in celo est. Recita, mihi, Christe, Testamentum Nouum: fac beatum de lege tua. Recita, ut scias te non fraudari Christi presentia. Audi iudicaturum: Quando uni ex minimis meis fecistis, mihi fecistis . Exspectat unusquisque uestrum suscipere Christum sedentem in celo: attendite  illum iacentem sub porticu; attendite esurientem, attendite frigus patientem, attendite egenum, attendite peregrinum. Facite quod soletis, facite quod non soletis [1 1Kb] . Crescit doctrina, crescant opera bona. Laudatis sementem, exhibete messem. Amen.



SERMO XXuI [* 1Kb]  . De uerbis Psalmi XCIu, uenite, adoremus et prosternamur ei, fleamus ante Dominum qui nos fecit, etc. Et de uerbis Apostoli ad Galat. cap. 2, Nam si per Legem iustitia, etc., et cap. 3, Si enim data esset Lex que possit uiuificare: et ad Rom. cap. 9, O homo tu quis es, etc., et cap. 11, O altitudo! etc. Contra heresim Pelagianorum  .



CAPUT PRIMUM.

1. Homo a Deo creatus, a Deo, cum ipsum rogat, non deseritur. Psalmus quem cantauimus Deo, et nos inuicem exhortati sumus, ut adoremus eum, et prosternamur illi, et fleamus ante Dominum qui nos fecit, admonet querere aliquanto diligentius, quid sibi uelit quod ait, Qui nos fecit. Quod enim homo a Deo creatus est, nullus dubitat homo, nisi qui ingratus est. Nouimus enim, quia ita legimus, et ita credidimus, quod fecit Deus hominem, inter multa que fecit, ad imaginem suam . Hec hominis est prima conditio, hec est humana prima creatura. Non tamen arbitror, hoc nos pro magno uoluisse commonere Spiritum sanctum in hoc psalmo, quod ait, Fleamus ante Dominum qui nos fecit: alio enim loco dicit, Ipse fecit nos, et non ipsi nos . Unde quidem, ut dixi, christianus dubitat nemo: quia non solum Deus creauit primum hominem, ex quo omnes homines, sed Deus hodieque creat singulos homines; ille qui ait cuidam sancto suo, Priusquam te formarem in utero, noui te . Prius ergo creauit hominem sine homine, modo creat hominem ex homine. Tamen siue hominem sine homine, siue hominem ex homine, Ipse fecit nos, et non ipsi nos. Ad istum itaque primum uerborum istorum et facilem sensum, sed tamen uerum, adoremus eum, fratres, et prosternamur ei, et ploremus ante Dominum qui nos fecit. Non enim fecit, et deserit: non enim curauit facere, et non curat custodire. Ploremus ante Dominum, qui nos fecit: quia non plorauimus quando nos fecit, et tamen fecit. Qui ergo fecit antequam rogaretur, deserit cum rogatur? Tanquam ergo dubitaret homo utrum exaudiretur orans, admonuit eum Scriptura, cum dicit, Ploremus ante Dominum qui nos fecit. Utique exaudit quos fecit: utique non potest non curare quos fecit.



CAPUT II.

2. Pelagianorum error, se a Deo factos homines, a se autem iustos. uerumtamen altiore  intellectu, et, quantum existimo, utiliore, uidit quosdam Spiritus sanctus dicentes uel dicturos quod Deus fecerit eos homines, iustos autem ipsi se faciant: preuidit eos, admonuit eos, et ab hac extollentia reuocauit eos, dicens, Ipse fecit nos, et non ipsi nos. Quare enim addidit, Et non ipsi nos, cum sufficeret dicere, Ipse fecit nos? nisi quia illam facturam uoluit admonere, ubi dicunt homines, Ipsi fecimus nos; id est, ut iusti essemus, iustos nos libera uoluntate fecimus: quando conditi sumus, liberum arbitrium accepimus; ut ergo iusti simus, libero id arbitrio agimus. Quid adhuc Deum inuocamus, ut iustos nos faciat, quod habemus in potestate, ut nos ipsi iustos faciamus? Audite, audite: et iustos et iniustos, Ipse fecit nos, et non ipsi nos. Creatus est primus homo in natura sine culpa, in natura sine uitio: creatus est rectus, non se fecit rectum. Quid se autem ipse fecerit, notum est: cadens a manu figuli fractus est. Regebat enim eum ipse qui fecerat, uoluit deserere a quo factus erat; permisit Deus, tanquam dicens, Deserat me, et inueniat se, et miseria sua probet quia nichil potest sine me.



CAPUT III.

3. Liberum arbitrium sine Deo quid ualeat. Hoc modo ergo ostendere uoluit Deus homini quid ualeat liberum arbitrium sine Deo. O malum liberum arbitrium sine Deo! Experti sumus quid ualeat sine Deo. Ideo miseri facti sumus, quia sine Deo quid ualeat experti sumus. Experti ergo tandem aliquando nouerimus, et uenite, adoremus eum, et prosternamur ei. uenite adoremus, et prosternamur illi, et fleamus coram Domino qui nos fecit; ut perditos nos per nos, reficiat nos qui fecit nos. Ecce bonus factus est homo, et per liberum arbitrium factus est malus homo: quando facturus est bonum hominem malus homo per liberum arbitrium deserens Deum? Seruare se non potuit bonus bonum, et facturus est se malus bonum? Cum esset bonus, non se seruauit bonum; et cum sit malus dicit, Facio me bonum? Quid facis malus, qui peristi bonus, nisi reficiat te qui permanet bonus?

4. Homines quod sumus, Deo auctore sumus. Gratia creationis. Electio Dei.---Ipse ergo fecit nos, et non ipsi nos. Nos autem populus eius et oues pascue eius . Ecce fecit nos homines populum suum, qui nos fecit. Non enim creati homines iam populus eius eramus. uidete, fratres mei, et de ipsius Psalmi uerbis attendite, unde dixerit, Ipse fecit nos, et non ipsi nos. Hinc dixit, Fecit nos, et non ipsi nos, ut simus populus eius et oues pascue eius. Ipse fecit nos. Nam et Pagani nascuntur, et omnes impii, omnes aduersarii Ecclesie eius, ut nascerentur, ipse fecit eos. Non enim alius Deus creauit eos. Qui de Paganis nascuntur, ab ipso facti sunt, ab ipso creati sunt; et non sunt populus eius nec oues pascue eius.



CAPUT Iu.

Communis est omnibus natura, non gratia. Natura non putetur gratia: sed et si putetur gratia, ideo putetur gratia, quia et ipsa gratis concessa est. Non enim homo qui non erat promeruit ut esset.  Si promeruit, iam erat: sed nondum erat. Ergo qui promereretur, non erat; et tamen factus est: nec ut pecora factus est, nec ut arbor factus est, nec ut saxum factus est; sed factus est ad imaginem Creatoris. Hoc beneficium quis dedit? Deus qui erat, et ex eterno erat. Cui dedit? Homini qui nondum erat. Dedit qui erat, accepit qui non erat. Quis autem hoc facere potuit, nisi qui uocat ea que non sunt, tanquam ea que sunt ? De quo dicit Apostolus, Qui nos elegit ante mundi constitutionem . Elegit ante mundi constitutionem: in mundo isto facti sumus, nec mundus erat quando electi sumus. Ineffabilia, mirabilia, fratres mei! Quis hoc explicare suffecerit? quis saltem quod explicet, cogitare? Eliguntur qui non sunt: nec errat qui eligit, nec uane eligit. Eligit tamen, et habet electos, quos creaturus est eligendos: habet autem apud se ipsum, non in natura sua, sed in prescientia sua.

5. Fideles si sumus, Dei gratia sumus. Ergo nolite extolli: homines sumus; Ipse fecit nos. Et fideles sumus; si tamen sumus, quando ista contra gratiam disputamus: sed ecce fideles sumus; etiam fideles, etiam iustos, quia iustus ex fide uiuit , Ipse fecit nos, et non ipsi nos. Quero quid nos fecerit? Dicturus es, Homines. Non inde Psalmus loquebatur, illud scimus, illud notum est, illud patet: nec magna, ut hoc nouerimus, doctrina indigemus, quia homines ipse nos fecit.



CAPUT u.

Sed unde loquebatur, uide: Ipse fecit nos, et non ipsi nos. Quid nos fecit, nisi quod sumus? Quid autem sumus? Nos autem. Ecce quid sumus. Quid? Populus eius et oues pascue eius. Ipse nos fecit populum suum, ipse nos fecit oues pascue sue. Qui misit iugulandam ouem innoxiam, fecit oues de lupis. Hec est gratia. Excepta illa communi gratia nature, qua homines facti sumus, nec digni fuimus, quia non fuimus: excepta illa gratia, hec est maior gratia qua facti sumus populus eius et oues pascue eius, per Iesum Christum Dominum nostrum.

6. Gratia. Sed dicit aliquis: Per Iesum Christum facti sumus, ut etiam homines essemus. Ita uero, per Iesum Christum facti sunt et Pagani. Nam Pagani, non ut essent Pagani, sed ut essent homines, per Iesum Christum facti sunt. Quis est enim iehsu Christus, nisi in principio erat uerbum, et uerbum erat apud Deum, et Deus erat uerbum? Hoc erat in principio apud Deum. Omnia per ipsum facta sunt . Illi ergo debent et Pagani quod homines creati sunt; et tanto magis puniendi, quia dimiserunt eum a quo facti sunt, et coluerunt que ipsi fecerunt.



CAPUT uI.

7. Gratia Christi mediatoris. Mediator. Excepta ergo illa gratia, qua condita est humana natura , hec est maior gratia, non quod per uerbum homines creati sumus, sed quod per uerbum carnem factum fideles facti sumus. Unus enim Deus, et unus mediator Dei et hominum homo Christus iehsu, in principio erat uerbum. Nondum erat homo Christus iehsu, et uerbum erat apud Deum, et Deus erat uerbum.  Ipse mundus non erat, quando Deus erat uerbum. Omnia per ipsum facta sunt, et mundus per ipsum factus est. Ergo tunc quando nos fecit, ut homines essemus, nondum erat homo. Magis [1 1Kb] istam gratiam commendat Apostolus Christianis, ubi dicit, Unus enim Deus, et unus mediator Dei et hominum. Non ait, Christus iehsu; ne tu putares secundum uerbum dictum; sed addidit, homo: Mediator Dei et hominum, homo Christus iehsu . Quid est mediator? Per quem coniungeremur, per quem reconciliaremur: quia peccatis propriis separati iacebamus, in morte eramus, prorsus perieramus. Non erat Christus homo, quando creatus est homo: ne periret homo, ille factus est homo [2 1Kb] .



CAPUT uII.

8. Pelagiana heresis exoriens horretur, et gratiam Dei admittere se simulat. Hec uobis contra nouellam heresim, que tentat assurgere, sepe disputare cogimur: quia uos firmos uolumus esse in bono, integros autem a malo. Hec enim est disputatio eorum, quando primo exoriri ceperunt, et contra gratiam disputare, multum tribuentes non libertati hominis, sed infirmitati; et iacentem miserum hominem ideo extollentes, ne manu sibi desuper porrecta ualeat surgere. Disputantes ergo contra gratiam pro libero arbitrio, fecerunt auribus piis et catholicis offensionem. Ceperunt horreri, ceperunt ut certa pernicies deuitari, cepit de illis dici quod contra gratiam disputarent: et inuenerunt ad reuelandam istam inuidiam tale commentum. Non, inquit, contra gratiam Dei disputo. Unde probas? Eo ipso, inquit, non contra gratiam Dei disputo, quod liberum arbitrium defendo. uidete acumen, sed uitreum. Quasi lucet uanitate, sed frangitur ueritate. Attendite quam sit quasi acute excogitatum quod dicere uoluerunt. Hoc ipso, inquit, quia liberum arbitrium hominis defendo, et dico quia liberum arbitrium sufficiens est ut iustus sim [3 1Kb] , non sine gratia Dei dico. Erecte sunt aures piorum: iam qui ista audit, incipit gratulari. Deo gratias. Non sine Dei gratia defendit liberum arbitrium. Est enim liberum arbitrium, sed nichil ualet sine Dei gratia. Si ergo liberum arbitrium non sine Dei gratia defendunt, quid mali dicunt? Expone ergo nobis, o doctor, quam dicas gratiam. Cum dico, inquit, liberum hominis arbitrium; uide quia hominis dico. Quid deinde? Hominem quis creauit? Deus. Quis ei liberum arbitrium dedit? Deus. Si ergo hominem Deus creauit, et homini Deus liberum donauit arbitrium; quidquid potest homo de libero arbitrio, cuius gratie debetur, nisi eius qui eum condidit cum libero arbitrio? Et hoc quasi acute ab ipsis dictum.



CAPUT uIII.

9. Gratia Christi preter naturam et legem necessaria admitti debet. Lex ad quid data. uidete tamen, fratres mei, quomodo illam generalem  gratiam predicent, qua creatus est homo, qua homines sumus: et utique et cum impiis homines sumus, sed non cum impiis christiani sumus. Hanc ergo gratiam qua christiani sumus, ipsam uolumus predicent, ipsam uolumus agnoscant; ipsam uolumus, de qua dicit Apostolus, Non irritam facio gratiam Dei. Nam si per Legem iustitia; ergo Christus gratis mortuus est . uidete unde dixit Apostolus. De Lege dixit: Si per Legem iustitia; ergo Christus gratis mortuus est. Quia ergo ex Lege non erat iustitia, ideo mortuus est Christus, ut per fidem iustificentur, qui ex Lege non iustificabantur. Si enim, inquit, data esset Lex que possit uiuificare, omnino ex Lege esset iustitia: quod etiam hesterno die commemorauimus : sed conclusit Scriptura omnia sub peccato, ut promissio; promissio, non predictio: qui promisit, ipse facit: ut promissio, inquit, ex fide Iesu Christi daretur credentibus. Ecce quales nos inuenit gratia Saluatoris, quos nec Lex sanos facere potuit. Quare autem dabatur Lex, si sufficiebat natura? Et tamen nec Lex sufficere potuit, ita infirma erat ipsa natura: data est Lex, sed non que posset uiuificare. Quare ergo data est Lex? Lex, inquit Apostolus, preuaricationis gratia data est : preuaricationis gratia posita est, ut te faceret preuaricatorem. Quare, ut me faceret preuaricatorem? Quia nouerat Deus superbiam tuam: nouerat quia dicebas, O si sit qui doceat! o si sit qui mihi ostendat! Ecce Lex dicit tibi, Non concupisces. Cognouisti Legem dicentem, Non concupisces. Surrexit concupiscentia, quam non noueras; inerat enim, sed nesciebatur: cepisti conari uincere quod inerat, et apparuit quod latebat. Superbe, per Legem factus es preuaricator [1 1Kb] : agnosce gratiam, et esto laudator.



CAPUT IX.

10. Manicheorum heresis de ueteris Legis auctore. Sed Legem, inquis, quis dedit? Quia sunt homines uani, et peius impii, qui dicunt Legem ab alio datam, gratiam uero per Dominum nostrum Iesum Christum; quasi Legem malam, quasi Legem peruersam, gratiam uero rectam: et uolunt ita discernere duo Testamenta, ut uetus Testamentum dicant esse a nescio quo principe tenebrarum; Nouum autem Testamentum a Domino Deo Patre Domini nostri Iesu Christi. Ipsum Apostolum Paulum audi. Si propterea putas Legem datam ab alio, non a Deo, quia per illam factus es preuaricator; audi ipsum Apostolum Legis laudatorem. Itaque, inquit, Lex quidem sancta, et mandatum sanctum: adde, et iustum; adhuc adde, et bonum. Quod ergo bonum est, inquit, mihi factum est mors? Absit: sed peccatum ut appareat peccatum . Erat enim peccatum, sed latebat peccatum. Quando latebat peccatum? Quando te aduersarium nondum patiebatur. Cepisti conari, et apparuit qui tenebat. Quando sequebaris, catenam non sentiebas: quesisti refugium, et apparuit uinculum; uoluisti fugere, et cepisti trahi. Quia ergo cepisti trahi, subueniat tibi qui non est ligatus. Quis non est ligatus, nisi qui dixit, Si inuenistis  in me peccatum, dicite ? Quis non est ligatus, nisi qui dixit, Ecce uenit princeps mundi, et in me nichil inueniet? Quare me occidat, nichil inueniet [1 1Kb] : quia mors peccato iuste debetur [2 1Kb] . Quare ergo moreris? Ut sciant, inquit, omnes quia uoluntatem Patris mei facio . Ipse soluit, qui ligatus non est: ipse a mortuis liberat, qui est in mortuis liber.



CAPUT X.

11. Legis date insufficientie; gratie necessitas in Eliseo figurata. Sed ipse misit et Legem [3 1Kb] . Per seruum suum Legem, per se ipsum gratiam. Attende Eliseum in magno altoque mysterio, tanquam prophetam, agendo prenuntiantem, non solum loquendo. Mortuus erat filius hospite ipsius. Quid significabat mortuus puer, nisi Adam? Nuntiatum est [4 1Kb] sancto Prophete, gerenti in prophetia typum Domini nostri Iesu Christi: misit per seruum baculum suum, et ait illi, uade, uade, pone super puerum mortuum. Perrexit ille, tanquam seruus obediens. Sciebat Propheta quid fecerat. Posuit baculum supra mortuum, non surrexit. Si enim data esset Lex que possit uiuificare, omnino ex Lege esset iustitia. Non ergo potuit Lex uiuificare. uenit ipse grandis ad paruulum, saluator ad saluandum, uiuus ad mortuum: uenit ipse. Et quid fecit? Iuuenilia membra contraxit, tanquam se ipsum exinaniens, ut formam serui acciperet . Iuuenilia ergo membra contraxit, paruum se paruo coaptauit, ut efficeret corpus humilitatis nostre conforme corpori glorie sue . Itaque in isto typo Christi prophetice expresso suscitatus est mortuus , tanquam iustificatus est impius.



CAPUT XI.

12. Gratia Christianorum. Ista gratia predicetur, ista est gratia Christianorum per hominem Mediatorem, per passum et resuscitatum, qui ascendit in celum, et captiuauit captiuitatem, et dedit dona hominibus. Ista, inquam, gratia predicetur, contra istam gratiam ab ingratis non disputetur. Baculus propheticus mortuo non suffecit: ipsa mortua natura sufficeret? Et istam qua conditi sumus, quanquam hoc nomine appellatam minime legerimus, tamen quia gratis data est, gratiam fateamur. Sed ostendamus uobis maiorem esse istam, qua christiani sumus: attendite. Antequam conditi essemus, nichil boni merebamur; et ideo gratia, qua conditi sumus [5 1Kb] , cunboni nichil mereremur. Si ergo magna est gratia quando nichil boni merebamur; quanta gratia est, quando tantum mali merebamur? Qui nondum erat, bene non merebatur; peccator et male merebatur. Nondum erat qui factus est, nondum erat; sed nec offenderat. Nondum erat, et factus est: offendit, et saluus est. Qui nondum erat, nichil sperabat; factus est [6 1Kb] :  lapsus autem damnationem exspectabat, et liberatus est. Hec est gratia per Iesum Christum Dominum nostrum. Ipse fecit nos, et antequam essemus omnino ipse fecit nos; et factos et lapsos ipse et iustos fecit nos, et non ipsi nos.



CAPUT XII.

Si qua igitur in Christo noua creatura, lapsa est uetus, facta est noua.

13. Massa perditionis, unde electi sumus. Electio ex perditionis massa inuestigabilis. Una erat massa perditionis ex Adam, cui nonnisi supplicium debebatur: facta sunt uasa inde in honorem ex eadem massa. Habet enim potestatem figulus luti, ex eadem massa. Qua massa? Certe iam perierat, certe iam illi masse iusta damnatio debebatur. Gratulare, quia tu euasisti: mortem quippe debitam euasisti, et uitam non debitam reperisti. Habet potestatem figulus luti, ex eadem massa facere aliud quidem uas in honorem, aliud in contumeliam. Sed dicis, Me quare fecit in honorem, et alium in contumeliam? Quid responsurus sum? Auditurus es Augustinum, qui non audisti Apostolum dicentem, O homo, tu quis es qui respondeas Deo ? Duo paruuli nati sunt: si debitum queras, ambo tenent massam perditionis [1 1Kb] . Sed cur mater alium portat ad gratiam, alium mater dormiens suffocat? Dicturus es mihi quid ille meruit qui portatur ad gratiam, quid ille meruit quem mater dormiendo suffocat? Ambo nichil boni meruerunt: sed habet figulus luti potestatem, ex eadem massa facere aliud uas in honorem, aliud in contumeliam. Disputare uis mecum? Imo mirare mecum, et exclama mecum, O altitudo diuitiarum! Ambo expauescamus, ambo clamemus, O altitudo diuitiarum! Ambo in pauore concordemus, ne in errore pereamus. O altitudo diuitiarum sapientie et scientie Dei! quam inscrutabilia sunt iudicia eius, et inuestigabiles uie eius! Scrutare inscrutabilia, fac impossibilia, corrumpe incorruptibilia, uide inuisibilia.



CAPUT XIII.

14. Gratia excludit omne meritum precedens.---Inscrutabilia sunt iudicia eius, audisti, sufficiat tibi: et inuestigabiles uie eius. Quis enim cognouit sensum Domini? aut quis consiliarius eius fuit? aut quis prior dedit illi, et retribuetur ei? Quis prior dedit, cum totum gratis accepit? Quis prior dedit illi, et retribuetur ei? Si Dominus retribuere uellet, nichil nisi penam debitam retribuisset. Nihil dederunt, ut eis retribueretur. Pro nichilo saluos faciet illos . Quis prior dedit illi, quasi suorum gratia meritorum? Quis prior dedit illi, quis preuenit gratiam, que gratis datur? Si aliquid meritorum anteuenit gratiam, iam non gratis datur, sed ex debito redditur. Si autem gratis non datur, gratia quare uocatur? Quis ergo prior dedit illi, et retribuetur ei? Quoniam ex ipso, et per ipsum, et in ipso sunt omnia . Que utique, nisi omnia bona que ab illo accepimus, et accepimus ut boni simus [2 1Kb] ? Omne enim datum optimum, et omne donum perfectum desursum est, descendens a Patre luminum, apud quem non est immutatio. Nam tu in peius mutatus es: apud quem non  est immutatio, ipse subuenit. Apud quem non est, nec momenti obumbratio : nam tu in tenebris noctis tue iaces. Ab illo ergo omnia: nemo illi prior aliquid dedit, nemo exigat debitum. Gratia salui facti estis per fidem, et hoc non ex uobis, sed Dei donum est .



CAPUT XIu.

15. Nihil nobis arrogandum. Sed mouet me, inquis, quod ille perit, ille baptizatur: mouet me, mouet tanquam hominem. Si uerum uis audire, et me mouet quia homo sum. Sed si et tu homo, et ego homo; ambo audiamus dicentem, O homo! Utique si ideo mouemur, quia homines sumus, ipsam naturam humanam infirmam ac debilem Apostolus alloquitur, dicens: O homo, tu quis es qui respondeas Deo? Numquid dicit figmentum ei qui se finxit, Cur me sic fecisti ? Si posset loqui pecus, et dicere Deo, Quare istum hominem fecisti, et me pecudem? nonne iuste succenseres et diceres, O pecus, tu quis es qui respondeas Deo? Et tu homo es, sed ad Deum pecus es: et utinam sis pecus eius et ouis pascue eius! Agnosce beneficia pastoris, et non sequeris lupos erroris. Lupi eramus: Fuimus et nos natura filii ire, sicut et ceteri : sed mortua est ouis, et fecit nos oues. Ecce Agnus Dei, ecce qui tollit peccatum, non huius aut illius, sed mundi . Nihil ergo nobis, fratres mei, ex eo quod aliquid sumus, si tamen in eius fide aliquid sumus, quantumcumque sumus, nichil nobis arrogemus; ne et quod accepimus perdamus: sed in eo quod accepimus, illi gloriam demus, ipsum honoremus, semina sua ipse compluat. Quid haberet terra nostra, nisi ipse seminasset? Sed dat et pluuiam, non deserit quod seminauit. Dominus dabit suauitatem, et terra nostra dabit fructum suum . Conuersi ad Dominum, etc.



SERMO XXuII [* 1Kb]  . De titulo et prioribus uersiculis Psalmi XCu: et de uerbis Apostoli ad Rom. IX, Miserebor cui misertus fuero, etc. Contra Pelagianos  .



CAPUT PRIMUM.

1. Domus Dei, que nunc edificatur. Quomodo ianua introducit in domum, sic titulus Psalmi introducit in intellectum. Prenotatur enim sic: Quando domus edificabatur post captiuitatem. Queris que domus, indicat tibi iam Psalmus: Cantate Domino canticum nouum; cantate Domino, omnis terra. Ecce que domus. Quando omnis terra cantat canticum nouum, domus Dei est. Cantando edificatur, credendo fundatur, sperando erigitur, diligendo perficitur. Modo ergo edificatur: sed in fine seculi dedicatur. Concurrant ergo lapides uiui ad canticum nouum, concurrant et coaptentur in structuram templi Dei: agnoscant Saluatorem, recipiant habitatorem.

2. Captiuitas, de qua per Christum liberamur. Dictum est que domus: dicendum est post quam captiuitatem. Et hoc tibi indicat Psalmus; sequere paululum: Cantate Domino canticum nouum; cantate  Domino, omnis terra. Cantate Domino, benedicite nomen eius, bene nuntiate de die in diem salutare eius. Annuntiate inter gentes mirabilia eius, in omnibus populis gloriam eius. Quoniam omnes dii gentium demonia. Ecce sub quorum captiuitate latebat domus.



CAPUT II.

Ex prima enim transgressione primi hominis, uniuersum genus humanum natum cum obligatione peccati, uictor diabolus possidebat. Si enim sub captiuitate non teneremur, Redemptore non indigeremus. uenit ad captiuos non captus: uenit ad captiuos redimendos nichil in se captiuitatis, hoc est, iniquitatis habens, sed carne mortali pretium nostrum portans. Si enim carnem mortalem non haberet, unde in uerbo sanguis, quem pro captiuis funderet? Ille autem qui ad captiuitatem nostram uenit cum similitudine carnis peccati , non cum carne peccati uenit. Similitudo enim erat illa carnis peccati: uera caro, sed similis carnis peccati; uera caro, sed non peccati caro. Ille ergo qui ita uenit, quis erat? Bene nuntiate de die in diem. Ecce quis erat. De die in diem erat, Deus de Deo erat, lumen de lumine erat: sed uerbum caro factum est, ut habitaret in nobis ; latens maiestas, apparens infirmitas, ut moriatur infirmitas, et teneatur maiestas.

3. In Deo qui cuius uult miseretur, nulla iniquitas. Si ergo uniuersus mundus sub captiuitate tenebatur, bene dictum est, Miserebor cui misertus fuero, et misericordiam prestabo cui misertus fuero. Si enim totus mundus sub captiuitate, totus mundus in peccato, totus mundus iustissime supplicio destinatus, sed ex parte per misericordiam liberatus, quis dicat Deo, Quare damnas mundum? Quomodo accusatur iudex Deus, quando damnatur mundus reus? Reus es: si quid debeas consideres, pena uocatur; nec cum a te debitum exigitur, exactor iuste reprehenditur. Reprehendatur exactor, si indebitum exigit: cum uero debitum exigit, quis reprehendat exactorem, quamuis exspectet donatorem?



CAPUT III.

Cui uult miseretur, et quem uult obdurat. Dicis itaque mihi: Quid adhuc conqueritur? nam uoluntati eius quis resistit? O homo, tu quis es qui respondeas Deo? Quis sit ille, attende: quis sis tu, attende. Ille Deus est, tu homo. Sed iustitiam tibi loqui uideris tu, et fons ille iustitie siccatus est? Si iustum loqueris, unde tibi? Aut iniustum loqueris, et debes tacere: aut iustum loqueris, et non habes nisi de fonte iustitie: fons autem iustitie quis est, nisi Deus? Primum ergo fundamentum fidei pone: Numquid iniquitas apud Deum ? Latere te equitas potest, esse ibi iniquitas non potest.

4. Cur Deus cuius uult miseretur, capere homo non potest. Exspectas a me fortasse ut dicam tibi, quare cui uult miseretur, et quem uult obdurat? Exspectas a me, homo? Si et tu homo et ego homo, ambo audiamus [1 1Kb] , O homo, tu quis es qui respondeas Deo? Melior est enim fidelis ignorantia, quam temeraria scientia. Deus mihi dicit, per Apostolum Christus loquitur, O homo, tu quis es qui respondeas Deo? Et  ego indignor, quia non noui iustitiam Dei? Si homo sum, non indigner: excedam hominem, si possum, et fontem attingam. Sed et si attigero, homini non dicam: excedat et ipse, et attingat mecum. Et quis est, inquis, qui homo hominem excedat? Ergo non quibusdam exprobrat Apostolus, et dicit, Cum enim dicitis, Ego Pauli, ego Apollo, nonne homines estis ? Quid eos facere uolebat, quibus exprobrabat quod homines erant? Homo es, ad Adam pertines. Pertine ad Filium hominis.



CAPUT Iu.

5. Quomodo hic omnia nota facta sunt Apostolis. Et forte dicit tibi: Iam non dicam uos seruos, sed amicos; quoniam que audiui a Patre meo, nota uobis feci . Sed discipulis hoc dixit, illis Apostolis, illis hoc dixit: non debemus contristari, quia nondum tales sumus. Et tamen etiam ipsis quomodo hoc dixit, Omnia que audiui a Patre meo, nota uobis feci? Puto quia in spe dixit hoc, nondum in re: puto quod facturus erat, non quod iam fecerat. Et unde probatur, cum ille dicat, Nota uobis feci; non dicat, Nota uobis faciam? Quia dicuntur quedam in Scripturis de preterito, que intelligantur de futuro. Quomodo dicuntur de preterito, cum intelligantur de futuro? Foderunt, inquit, manus meas et pedes, dinumerauerunt omnia ossa mea . Nondum factum erat, et tanquam factum annuntiabatur quod futurum erat. Saluos nos fecit per lauacrum regenerationis . Alio autem loco ipse dicit: Spe salui facti sumus: spes autem que uidetur, non est spes. Spe salui facti sumus, nonnisi de preterito dicimus: et quoniam spe salui facti sumus, nondum re, adhuc futurum est quod speramus. Nam iam uidemus et tenemus: sed nondum res, sed spes. Quod enim uidet quis, inquit, quid sperat? Si autem quod non uidemus speramus, per patientiam exspectamus . Et tamen salui facti sumus, et tamen adhuc salutem speramus et exspectamus, nondum tenemus. Sic et Dominus discipulis ait, Omnia que audiui a Patre meo, nota uobis feci. Si hoc iam factum erat, quare alio loco dicit illis: Adhuc multa habeo uobis dicere; sed non potestis illa portare modo ? Certe, Omnia que audiui a Patre meo, nota uobis feci: sed cum dicit, Non potestis illa portare modo, et dicit, Habeo uobis dicere; differt, non aufert. Propter certam ergo spem, quia sine dubio sciebat id se fuisse facturum, apud illum tanquam factum computabatur: et ideo dicebat, Nota uobis feci.



CAPUT u.

6. Aequitas Dei cuius uult miserentis credatur nunc, donec postea uideatur. Signum crucis. Quamdiu ergo sumus in corpore, peregrinamur a Domino: per fidem enim ambulamus, et non per speciem . Quantum nobis datur, fidem teneamus, et de iustitia Dei non dubitemus. Iniquitatem apud illum esse omnino non credamus, ne in magnam uoraginem impietatis ueniamus. Et cum perfecta fide tenuerimus, nullam apud eum esse iniquitatem; et si illam modo non uidemus, id est, equitatem que est apud ipsum: finiatur uia, et  ueniamus ad patriam; non potest uideri tempore fidei, uidebitur tempore speciei. Nunc enim per fidem ambulamus, tunc per speciem. Quid est, per speciem? Speciosus forma pre filiis hominum . Quia in principio erat uerbum, et uerbum erat apud Deum, et Deus erat uerbum . Qui diligit me, inquit, mandata mea custodit; et qui diligit me, diligetur a Patre meo, et ego diligam eum. Et quid illi dabis? Et ostendam me ipsum illi . Hec erit species, quando faciet quod dixit, Et ostendam me ipsum illi. Ibi equitatem Dei uidebis, ibi sine codice in uerbo leges. Ergo cum uiderimus eum sicuti est, iam transiet peregrinatio nostra: postea uero gaudebimus gaudio Angelorum. Hec enim uia, quid est? Fides est [1 1Kb] . Propter fidem tuam factus est deformis Christus, manet autem speciosus Christus. Speciosus forma pre filiis hominum uidebitur post peregrinationem.



CAPUT uI.

Modo autem fide qualis uidetur? Et uidimus eum, et non habebat speciem neque decorem: sed uultus eius abiectus, et deformis positio eius, hoc est uirtus eius: despectus et deformis positio eius [2 1Kb] , homo in plaga positus, et sciens ferre infirmitates . Deformitas Christi te format. Ille enim si deformis esse noluisset, tu formam quam perdidisti non recepisses. Pendebat ergo in cruce deformis: sed deformitas illius pulchritudo nostra erat. In hac ergo uita deformem Christum teneamus. Quid est, deformem Christum? Absit mihi gloriari, nisi in cruce Domini nostri Iesu Christi, per quem mihi mundus crucifixus est, et ego mundo . Hec est deformitas Christi. Numquid dixi me aliquid scire in uobis, nisi uiam? Hec est uia, credere in crucifixum. Huius deformitatis signum in fronte portamus: de ista deformitate Christi non erubescamus. Hanc uiam teneamus, et ad speciem perueniemus. Cum peruenerimus ad speciem, equitatem Dei uidebimus: et iam non erit ibi dicere, Quare huic subuenit, et huic non? quare iste adductus est a gubernatione Dei, ut baptizaretur; ille autem cum bene catechumenus uixerit, subita ruina mortuus est, et ad Baptismum non peruenit? ille autem cum scelerate uixerit, cum luxuriosus, cum mechus, cum scenicus, cum uenator, egrotauit, baptizatus est, discessit, peccatum in eo conuictum est, peccatum in eo deletum est? Quere merita; non inuenies, nisi penam: quere gratiam; O altitudo diuitiarum! Petrus negat, latro credit, O altitudo diuitiarum!

7. Iudicia Dei in mysterio gratie, non ratione scrutanda, sed admiratione prosequenda. Hoc nos putas perscrutari posse, quod Apostolus beatus expauit? Et cum tantam profunditatem et altitudinem inspiciens contremisceret, exclamauit, O altitudo diuitiarum sapientie et scientie Dei!



CAPUT uII.


Quid enim dixerat ante, ut ad exclamationem hanc ueniret? Rem dixerat, ubi si non credatur Deo, quia non est iniquitas apud Deum, iniqua iudicabitur [1 1Kb] . Gentibus dicebat, fidelibus dicebat de Iudeis: Sicut uos, inquit, non credidistis Deo, nunc autem misericordiam consecuti estis illorum incredulitate: sic et hi non crediderunt in uestram misericordiam, ut et ipsi misericordiam consequantur. Conclusit enim omnes Deus in incredulitate, ut omnium misereatur.  Hinc postea Paulus dixit. Et que ista ratio est equitatis et iustitie Dei, concludere omnes in incredulitate, ut omnium misereatur? Queris tu rationem, ego expauesco altitudinem. O altitudo diuitiarum sapientie et scientie Dei! Tu ratiocinare, ego mirer; tu disputa, ego credam; altitudinem uideo, ad profundum non peruenio. O altitudo diuitiarum sapientie et scientie Dei! quam inscrutabilia sunt iudicia eius, et inuestigabiles uie eius! Forte expositurus est [2 1Kb] ? Quis enim cognouit sensum Domini [3 1Kb] ? aut quis consiliarius eius fuit? aut quis prior dedit illi, et retribuetur ei? Quoniam ex ipso, et per ipsum, et in ipso sunt omnia; ipsi gloria in secula seculorum . Requieuit, quia inuenit admirationem [4 1Kb] : nemo querat a me occultorum rationem. Ille dicit, Inscrutabilia sunt iudicia eius; et tu scrutari uenisti? Ille dicit, Inuestigabiles sunt uie eius; et tu inuestigare uenisti? Si inscrutabilia scrutari uenisti, et inuestigabilia inuestigare uenisti; crede, iam peristi [5 1Kb] . Tale est uelle scrutari inscrutabilia et inuestigabilia inuestigare, quale est uelle inuisibilia uidere et ineffabilia fari. Ergo edificetur domus: cum peruenerit ad dedicationem, tunc fortasse inueniet istorum occultorum apertissimam rationem.



SERMO XXuIII [* 1Kb]  . De uersiculo 3 Psalmi CIu, Letetur cor querentium Dominum  .

1. Letandum corde in Deo. Ex omnibus diuinis eloquiis hinc potius adiuuante Domino disseramus, quod ultimum audiuimus: Letetur cor querentium Dominum. Opportune namque etiam uentribus ieiuni sumus. Letabitur cor nostrum, si mentibus esuriamus. Cum aliqua suauia apponuntur in epulis nostris, letantur fauces querentium cibum [6 1Kb] : cum uarie colorata blandeque depicta apponuntur  aspectibus nostris, letantur oculi querentium aliquid uidere luminosum: letantur aures querentium cantum: letatur olfactus querentium odorem gratum. Ergo, Letetur cor querentium Dominum.

2. Deus cordi lux et odor et cibus. Cibus mentis reficiens nec deficiens. Procul dubio singula, que exhibentur diuersis sensibus nostris, singulos sensus delectant. Neque enim uel sonus delectat aspectum, uel color auditum. Cordi autem nostro Dominus et lux est, et uox est [1 1Kb] , et odor est, et cibus est: et ideo omnia est, quia nichil horum est; et ideo nichil est horum, quia horum omnium creator est. Est lumen cordi nostro, cui dicimus: In lumine tuo uidebimus lumen . Est sonus cordi nostro cui dicimus: Auditui meo dabis exsultationem et letitiam . Est odor cordi nostro, de quo dicitur: Christi bonus odor sumus . Si autem cibum queritis, quia ieiunatis: Beati qui esuriunt et sitiunt iustitiam . De ipso autem Domino Iesu Christo dictum est quia factus est nobis iustitia et sapientia . Ecce epule preparate sunt: iustitia Christus est, nusquam deest, non a coquis preparatur nobis [2 1Kb] , nec de transmarinis partibus uelut poma peregrina a negotiatoribus apportatur [3 1Kb] : cibus est quem sentit omnis qui sanas fauces habet, interioris hominis cibus est. Se ipsum commendans ait: Ego sum panis uiuus, qui de celo descendi . Cibus est qui reficit, nec deficit: cibus est qui insumitur, et non consumitur: cibus est qui esurientes satiat, et integer manet. Cum hinc ad mensas uestras discesseritis, nichil tale manducabitis. Quia ergo ad istas epulas conuenistis, bene comedite: sed cum abieritis, bene digerite. Bene enim manducat et male digerit, qui audit uerbum Dei et non facit: non enim ducit utilem succum, sed crudum ructat indigestione fastidium.

3. Lux oculorum cibus, plures absque sui minutione pascit. Nec miremini quod corda nostra sic epulantur, ut et ipsa reficiantur, et non minuant unde reficiantur. Corporalibus oculis nostris Deus talem cibum dedit. Nam lux ista cibus est oculorum; hac lumina nostra pascuntur, et si quis diutius in tenebris fuerit, tanquam ieiunando deficiunt. Perdiderunt enim homines oculos sedendo in tenebris, nec aliquid irruit oculis, nec quispiam percussit, nec humor alienus influxit, nec puluis, nec fumus: producitur homo post tenebras, et non uidet quod uidebat: oculi eius fame mortui sunt; cibum suum, hoc est, lucem non sumendo defecerunt. uidete ergo quod proposui, qualis sit cibus oculorum nostrorum. Ista lux uidetur ab omnibus, pascit omnium oculos; et aspectus uidentis reficitur, et lux integra perseuerat. Si duo uideant, tanta permanet; si plures uideant, eadem permanet: diues uideat, pauper uideat,  equalis est omnibus. Nullus in ea limites figit, impletur pauperis inopia, uacat diuitis auaritia. Numquid enim qui plus habet, plus uidet, aut prolato auro preoccupat pauperem, et emit sibi quod uideat, ut ille non habeat? Si ergo talis cibus est oculis nostris, quid est ipse Deus mentibus nostris?

4. Sonus et intellectus uocis ad plures sine partitione peruenit. Et aurium quidam cibus sonus est, et ipse qualis est? De his enim sensibus corporis [1 1Kb] mentis intelligibilia coniiciamus. Ecce loquor Charitati uestre: adsunt aures, adsunt mentes. Duo quedam nominaui, aures et mentes; et in eo quod loquor, duo quedam sunt sonus et intellectus: simul feruntur, simul ad aurem perueniunt; sonus remanet in aure, intellectus descendit in corde. Sed de sono ipso prius aduertamus quanto excellentius intellectum amare debemus. Sonus est quasi corpus, intellectus est quasi animus. Sed sonus mox ut erem percusserit, auremque tetigerit, transit, nec reuocatur, nec adhuc sonat. Ita enim sibi syllabe preeundo et sequendo succedunt, ut secunda non sonet, nisi prima transierit. uerumtamen sic quomodo quoddam transitorium magnum habet miraculum. Ecce enim si uobis esurientibus panem apponerem, non perueniret ad singulos; totum diuideretis uobis quod posuissem, et quanto plures essetis [2 1Kb] , tanto minus haberetis. Modo autem sermonem profero, uerba inter uos et syllabas non diuiditis, nec secatis sermonem meum, ut alius tollat istam partem, alius illam, et sic minutatim et particulatim ad singulos quosque quod dico perueniat: sed totum audit unus, totum audiunt duo, totum audiunt plures, et quotquot uenerint totum audiunt; et omnibus sufficit, et singulis integrum est: preparatur ad audiendum auris tua, nec eam fraudat uicina auris aliena. Si hoc fit de uerbo sonante, quid fit de uerbo omnipotente? Quomodo enim uox ista nostra auribus omnium audientium singulis tota est et apud singulos tota est; nec tot sunt mee uoces quot uestre aures, sed una uox multas aures implet, non diuisa, sed omnibus tota: sic cogitate uerbum Dei totum in celis, totum in terris, totum in Angelis, totum apud Patrem, totum apud uirginem, totum in eternitate, totum in carne, totum ad inferos, cum uisitaret, totum in paradiso, quo latronem transtulit. Hec dixi de sono.

5. De intellectu. Quid, si de intellectu aliquid dicam? quanto minus est quam uerbum Dei? Ecce enim sonum profero; sed cum protulero, iam non reuoco [3 1Kb] , sed si uolo audiri, alterum sonum profero, et cum ipse transierit, profero alterum, aut silentium consequetur: intellectum uero et profero ad te, et teneo apud me; et inuenis quod audisti, et non perdo quod dixi. uidete quam uera sint, et letetur cor [4 1Kb] querentium Dominum. Dominus enim ipsa principalis  ueritas est. Intellectus ergo manens in corde meo migrat ad tuum, nec deserit meum. uerumtamen cum intellectus inest cordi meo, et uolo ut insit etiam cordi tuo, quero qua ad te transeat quasi uehiculum sonum; et assumo sonum, et quasi impono intellectum [1 1Kb] , et profero, et produco, et doceo et non amitto. Si potuit hoc facere intellectus meus de uoce mea, non potuit uerbum Dei de carne sua [2 1Kb] ? Ecce enim uerbum Dei Deus apud Deum, sapientia Dei manens incommutabiliter apud Patrem, ut procederet ad nos, carnem quasi sonum quesiuit, eique se inseruit, et ad nos processit, et a Patre non recessit. Intelligite, sapite hoc quod audistis, quantum sit et quale cogitate, et de Deo maiora sentite. uincit ille omnem lucem, uincit omnem sonum, uincit omnem intellectum. Desiderandus est, et ad eum caritate inhiandum est, ut letetur cor querentium Dominum.



SERMO XXIX [* 1Kb]  . De uersu 1 Psalmi CXuII, Confitemini Domino, quoniam bonus est. Habitus Carthagine, in basilica Restituta, die Pentecostes in uigiliis [3 1Kb] .



CAPUT PRIMUM.

1. Bonus a se solus Deus, a quo cetera bona. Admoniti sumus, et Spiritu Dei preceptum est nobis, ut confiteamur Domino: et ea causa dicta est confitendi Domino, quoniam bonus est. Breuiter dicitur, quod profundissime cogitatur. Confitemini, inquit, Domino. Et tanquam quereremus, Quare? responsum est, Quoniam bonus est. Quid plus queris, aut si aliud queris, quam bonum? Tanta uis est boni, ut bonum querant et mali. Sed alia que dicuntur bona, ab aliquo bono habent ut sint bona: si autem querimus omnia bona a quo habent ut sint bona; recolamus quod dictum est, Et fecit Deus omnia, et ecce bona ualde . Nullum igitur esset bonum, nisi factum esset a bono. Et a quali bono? Quod nullus fecit. Nullum ergo bonum esset, nisi a bono factum esset, quod factum non est. Bonum celum, sed factum bonum: boni Angeli, sed facti boni: bona sidera, sol et luna, alternatio noctis et diei, temporum uices, uolumina seculorum, cursus annorum, germina herbarum et arborum, nature animalium, et inter hec omnia creatura laudatrix homo; omnia bona, sed facta bona; et a Deo bona, non a se. Qui fecit hec, super omnia est bonus: quia nullus eum fecit bonus, sed a se ipso bonus est. Nec tamen sibi soli, sed et nobis bonus est. Confitemini ergo Domino, quoniam bonus est.



CAPUT II.


2. Confessio duplex, laudantis et penitentis. Confessio aut laudantis est, aut penitentis. Sunt enim parum eruditi, qui cum audierint confessionem in Scripturis, tanquam nisi peccatorum esse non possit, continuo tundunt pectora; uelut iam moneantur confiteri peccata. Sed ut nouerit Charitas uestra, non ad sola peccata pertinere confessionem, audiamus illum, de quo dubitare non possumus quod nullum omnino habebat peccatum, exclamantem et dicentem, Confiteor tibi, Pater, Domine celi et terre. Quis hoc dixit? Qui peccatum non fecit, nec inuentus est dolus in ore eius : qui solus uerissime dicere potuit, Ecce uenit princeps mundi, et in me nichil inueniet . Et tamen confitetur. Sed confessor iste, laudator est, non peccator. Denique audi quid confiteatur, audi laudes: et laus ipsa salus est nostra. Quid enim confitetur Deo Patri Filius sine peccato? Confiteor tibi, inquit, Pater, Domine celi et terre, quia abscondisti hec a sapientibus et prudentibus, et reuelasti ea paruulis . Istam laudem commendauit Patris [1 1Kb] , quia abscondit hec a sapientibus et prudentibus, id est, superbis et arrogantibus; et reuelauit ea paruulis, id est, infirmis et humilibus.



CAPUT III.

3. Confessio peccatorum ad salutem necessaria. Sed quod uerum est, est etiam salubris confessio peccatorum. Unde audiuimus in Psalmo qui primo lectus est, Pone, Domine, custodiam ori meo, et ostium continentie circum labia mea, ut non declines cor meum in uerba maligna, ad excusandum excusationes in peccatis . Rogat Deum, ut custodiam det ori suo: et cuius rei custodiam exponit et dicit. Sunt enim homines qui ualde abundant; qui cum ceperint accusari, currunt se excusare. Excusare autem est causas querere, et causationes innectere, quare ad se non uideatur pertinere peccatum. Alius dicit, Diabolus mihi fecit: alius dicit, Fortuna mihi fecit: alius, Fato compulsus sum: nemo ad se. Cum uis esse excusator tuus, triumphat de te accusator tuus. uis ergo facere quod doleat et gemat accusator tuus, id est diabolus? Fac quod audisti, fac quod didicisti; et dic Deo tuo, Ego dixi, Domine, miserere mei; sana animam meam, quoniam peccaui tibi . Ego, inquit, ego dixi: non diabolus, non fortuna, non fatum. Ego dixi: non me excuso, sed accuso. Ego dixi, Domine, miserere mei; sana animam meam. Unde enim egrotat? Quoniam peccaui tibi.

4. Utraque confessio, laudis et peccati, debita Deo. Confitemini ergo Domino, quoniam bonus est. Si laudare uis, quid securius laudas, quam bonum? Si laudare uis, si confessionem laudis habere uis, quid securius laudas, quam bonum? Si peccata tua confiteri uis, cui tutius quam bono? Homini, quoniam malus est, confiteris, et damnaris: Deo, quoniam bonus est, confiteris, et purgaris. Si confessionem laudis attendas, quidquid copiose laudaturus es, circa hoc occupata est intentio tua, ut ostendas bonum esse quod laudas. Bona enim recte laudantur, sicut mala recte  uituperantur. Breuiter tibi dicta est laus Domini Dei tui, Bonus est.



CAPUT Iu.

Si et tu bonus es, lauda unde es bonus: si malus es, lauda unde sis bonus. Si enim bonus es, ab illo bonus es: si malus es, a te malus es. Fuge te, et ueni ad illum qui fecit te: quia fugiendo te, sequeris te; et sequendo te, heres in eo qui fecit te.

5. Homo malus uult bona omnia preter se ipsum. Quanta bona queris, homo male? Certe malus es: dic mihi quid uelis, nisi bonum? Equum queris, nonnisi bonum; fundum queris, nonnisi bonum; domum queris, nonnisi bonam; uxorem queris, nonnisi bonam; tunicam nonnisi bonam, caligam nonnisi bonam: animam solam malam. Nonne tibi ipse es contrarius, qui bona queris, cum sis malus? Si bona queris, prius esto ipse quod queris. Si autem malus multa bona inuenisti, quid tibi prodest, quia tu peristi? Amate bonas animas uestras: odio habete malas animas uestras. Sed amando illum a quo est omne bonum, boni eritis. Odio habentes mala uestra, bona eligite [1 1Kb] .



CAPUT u.

6. Peccatum puniendum aut a Deo aut ab homine penitente. Quid est, odio habere mala tua? Penitendo confiteri peccata tua. Omnis enim penitens, et peccata sua penitendo confitens, irascitur sibi; et quodam modo penitendo uindicat in se quod displicet sibi. Deus enim odit peccatum. Si et tu oderis in te quod et Deus odit, interim aliqua uoluntate coniungeris Deo, dum hoc in te odisti quod odit et Deus. Seui in te, ut Deus intercedat tibi, et non damnet te. Peccatum enim sine dubitatione puniendum est: hoc debetur peccato, punitio, damnatio. Puniendum est peccatum, aut a te, aut ab ipso. Si punitur a te, tunc punietur sine te: si uero a te non punitur, tecum punitur. Confitemini ergo Domino, quoniam bonus est. Laudate quantum potestis, amate quantum potestis: effundite coram illo corda uestra, Deus adiutor noster ; quoniam bonus est.



SERMO XXX [* 1Kb]  . De uerbis Psalmi CXuIII, Gressus meos dirige, etc. Et Apostoli, Rom. uII, Lex spiritualis est, ego autem carnalis, etc. Contra Pelagianos [2 1Kb]  .



CAPUT PRIMUM.

1. Iniquitatis in hominem dominatus ante gratiam. Sine dubio, fratres, grauem quamdam sarcinam et graue iugum iniquitatis uitare cupiebat, qui Deo dicebat: Gressus meos dirige secundum uerbum tuum, et non dominetur mihi omnis iniquitas . uideamus ergo quando homini dominetur iniquitas; ut intelligamus quid orantem audierimus, et quid respondendo etiam nos ipsi orauerimus. Omnes enim ad sanctum Psalmum, quantum  arbitror, deuoto et ueraci corde respondimus, orantes et dicentes Domino Deo nostro, Gressus meos dirige secundum uerbum tuum, et non dominetur mihi omnis iniquitas. Ab huius pessime domine dominatu, pretioso sanguine redempti sumus. Et quid proderat Legem accepisse iubentem ac minantem, et non adiuuantem, ut sub illa essemus rei ante gratiam Dei? Frustra Lex minatur, quando iniquitas dominatur. Lex enim non est corporalis, non est carnalis: sed quoniam Deus spiritus est qui Legem dedit, procul dubio Lex spiritualis est. Sed quid ait Apostolus? Scimus enim quia Lex spiritualis est; ego autem carnalis sum uenumdatus sub peccato. Noli ergo mirari, o uenumdate sub peccato, si tibi dominetur cui es uenumdatus. Audi apostolum Ioannem: Peccatum iniquitas est . Contra talem ergo dominam inuocamus Dominum, cui dicimus, Gressus meos dirige secundum uerbum tuum, et non dominetur mihi omnis iniquitas.



CAPUT II.

2. Captiuitas hominis ex peccato. uenumdatus clamat, redemptor exaudiat. Ipse homo se uendidit per liberum arbitrium sub dominante iniquitate, et accepit pretium exiguam de arbore uetita uoluptatem. Ipse ergo clamat, Itinera mea dirige, que ego distorsi: Gressus meos dirige, quos ipse meo arbitrio deprauaui: dirige secundum uerbum tuum. Quid est, dirige secundum uerbum tuum? Ut recti sint gressus mei, quia rectum est uerbum tuum. Ego, inquit, distortus sum sub pondere iniquitatis, sed uerbum tuum est regula ueritatis: me ergo a me distortum, corrige tanquam ad regulam, hoc est, ad uerbum rectum [1 1Kb] . Ergo, Gressus meos dirige secundum uerbum tuum, et ne dominetur mihi omnis iniquitas. uendidi me, redime me: uendidi me arbitrio meo, redime me sanguine tuo. In uenditore erubescat superbia, in redemptore glorietur gratia. Deus enim superbis resistit, humilibus autem dat gratiam .

3. Aduersarius gratie refutatur experimento proprie infirmitatis.---Lex enim spiritualis est; ego autem carnalis sum, uenumdatus sub peccato. Quod enim operor ignoro: non enim quod uolo ago. Non quod uolo ago, carnalis dicit: non Legem, sed se accusat. Nam Lex spiritualis non habet culpam: carnalis uenumdatus incurrit in culpam. Non agit quod uult: cum uult non potest, quia quando poterat noluit. Per malum uelle, perdidit bonum posse; et captiuus iam loquitur, et dicit captiuus, Non quod uolo ago. Non enim quod uolo, facio bonum: sed quod odi malum, hoc ago . Non quod uolo. Et contra homo, uis prorsus. Non quod uolo ago. Omnino quod uis, agis. Non quod uolo ago: crede mihi, frater, non quod uolo ago. O si uelles, ageres: quia non uis, non agis bonum. Non quod uolo ago: crede mihi, noui quid in me agatur; non quod uolo ago. Contradictor gratie, non es arbiter conscientie: ego me noui non quod uolo agere, et tu dicis, Quod uis agis? Nemo scit quid agatur in homine, nisi spiritus hominis qui in ipso est .



CAPUT III.


4. Lucta carnis et spiritus. Et tu homo es; si non uis credere mihi, intende tibi. Itane tu ita uiuis in hoc corruptibili corpore, quod aggrauat animam , ut caro non concupiscat aduersus spiritum tuum, et spiritus aduersus carnem tuam? Ista rixa non est in te? Nulla est concupiscentia carnis, que resistat legi mentis? Si nichil in te alteri resistit, uide totum ubi sit. Si spiritus tuus a carne contra concupiscente non dissentit, uide ne forte carni mens tota consentiat: uide ne forte ideo non sit bellum, quia pax peruersa est. Forte in totum carni consentis, et nulla rixa est. Quam spem habes quod possis aliquando uincere, qui nondum cepisti pugnare? Si autem condelectaris legi Dei secundum interiorem hominem, uides autem aliam legem in membris tuis repugnantem legi mentis tue ; si hac condelectaris, hac ligaris, liber es in mente, seruus in carne: si iam ita est, compatere potius homini dicenti, Non quod uolo ago. Tu enim non uis ut concupiscentia illa que resistit menti tue, omnino non sit in te? Mali uoti homo es, si tali aduersario non uis carere. Ego, fateor tibi, quidquid in me rebellat aduersus mentem meam, et litigat mecum delectatione contraria, quidquid tale in me est, omnino interficere uolo. Et si ei forte adiuuante Domino, non consentio; nolo habere cum quo litigem. Multo est mihi optabilius, inimicum non habere, quam uincere. Neque enim illud ipsum quod caro concupiscit aduersus spiritum, non est meum: aut uero ex contraria natura compactus sum? Et illud meum est, et quod ei non consentio, meum est. Pars aliquantum libera, resistit reliquiis seruitutis. Totum sanum sit uolo, quia totus sum ego. Nolo ut a me caro mea, tanquam extranea, in eternum separetur, sed ut mecum tota sanetur. Si hoc tu non uis [1 1Kb] , nescio quid de carne sentias: arbitror te putare nescio quid unde sit [2 1Kb] , quasi de gente contraria. Falsum est, hereticum est, blasphemum est: mentis et carnis unus est artifex. Ipse quando hominem creauit, utrumque fecit, utrumque coniunxit: carnem anime subdidit, animam sibi. Si semper illa staret sub Domino suo, semper et ista obediret domine sue. Noli ergo mirari si ea que deseruit superiorem, penas patitur per inferiorem. Caro enim concupiscit aduersus spiritum, spiritus autem aduersus carnem. Hec enim, inquit, inuicem aduersantur, ut non ea que uultis faciatis . Inde et iste, Non quod uolo ago. Concupiscit enim caro aduersus spiritum, et nolo concupiscat: pro magno habeo si non consentiam, opto tamen ut caream. Ergo, Non quod uolo ago. uolo enim ut non concupiscat caro aduersus spiritum, et non possum: hoc est quod dixi, Non quod uolo ago.



CAPUT Iu.

5. Nature falsus defensor medico ingratus. Quid mihi hic calumniaris? Ego dico, Non quod uolo ago: et tu dicis, Quod uis agis. Quid mihi calumniaris? Ingrate medico, quid calumniaris infirmo?  Sine ut medicum regem. Redime me a calumniis hominum, et custodibo legem tuam . Custodibo [1 1Kb] per redemptionem tuam, non per potestatem meam. Ideo mihi sanitatem, quam nondum habeo, non arrogo; quia medicum rogo. Tu autem nature defensor; quod utinam esses, non quasi sane defensionem falsam adhiberes, sed pro nondum sana medicum rogares: nunc uero tu nature defensor, uel potius oppugnator, dum quasi de natura sana laudas Creatorem, excludis a languida Saluatorem. Qui creauit, sanat; ruentem per se ipsam, leuat per se ipsum. Ipsa fides est, ipsa ueritas, hoc est christiane fidei fundamentum. Unus et unus: unus homo per quem ruina, alius homo per quem structura; per illum ruina, per hunc structura. Cecidit qui non mansit, erigit qui non cecidit. Ruit ille quia dimisit manentem, manens ille descendit ad iacentem.

6. In lucta carnis et spiritus quid faciendum. Si ergo concupiscit caro aduersus spiritum, ut in hoc ipso non quod uis agas, quia uis ut non concupiscat, et non potes; tene saltem in gratia Domini uoluntatem, et in eius adiutorio perseuera: dic ei quod cantasti, Gressus meos dirige secundum uerbum tuum, et ne dominetur mihi omnis iniquitas. Quid est, ne dominetur mihi omnis iniquitas?



CAPUT u.

Audi Apostolum: Non regnet peccatum in uestro mortali corpore. Quid est, Non regnet? Ad obediendum desideriis eius. Non dixit, Noli habere desideria mala. Quomodo enim in hac carne mortali, ubi caro concupiscit aduersus spiritum, et spiritus aduersus carnem, non habeo desideria mala? Illud ergo fac, Non regnet peccatum in uestro mortali corpore ad obediendum desideriis eius. Etsi sunt desideria, non eis obediatur, ne iniquitas dominetur. Nec exhibeatis membra uestra arma iniquitatis peccato . Non fiant membra tua arma iniquitatis, et non dominetur tibi omnis iniquitas. Sed etiam hoc, ut non fiant membra tua arma iniquitatis, numquid tu tibi uiribus tuis prestas? Hoc ipsum, inquam, hoc ipsum quod non fiant membra tua arma iniquitatis, tu tibi prestas uiribus tuis? Cum enim non fiunt membra tua arma iniquitatis, est quidem iniquitas in membris tuis, in desideriis illicitis, sed non regnat. Quomodo regnat, qui arma non habet? Pars tua, caro tua, concupiscentia carnis tue languore rebellat aduersus te. Languor iste tyrannus est: si uis te tyranni esse uictorem, Christum inuoca imperatorem.

7. Gratie aduersarius sub iugo est iniquitatis. Nam scio quid mihi eras dicturus, uel quid apud te ipsum modo dicas. Quisquis talis hic es, et audis me, scio quid tibi intus loquatur iniquitas. Adhuc enim sub iugo es iniquitatis, quando non agnoscis pretium Redemptoris. Scio quid tibi dicas. Ecce concupiscit caro mea aduersus spiritum meum, concupiscit adulterium; sed non consentio, non annuo, non decerno: non solum non ago, sed nec agere consentio; non solum foris per carnem non perpetro, sed nec ipsa  mente sequor rebellantem. Consentio repugnanti, cedo luctanti? Non facio [1 1Kb] . Ecce non dominatur mihi omnis iniquitas. Ita est, uerum est.



CAPUT uI.

Gratias age, si ita est, ei qui tibi donauit ut ita sit. Noli tibi hoc arrogare, ne perdas quod accepisti, et incipias frustra rogare. Non times, Deus superbis resistit, humilibus autem dat gratiam ?

8. Gratie hostem reuincit Ecclesie precatio. Ergo tu tibi prestas, ut non dominetur tibi omnis iniquitas? Si uera est tua ista presumptio, uana est nostra oratio, ubi dicimus Deo, Non dominetur mihi omnis iniquitas. Cantasti uerba ista hodie, an non? Hic eras, quando omnes dicebamus, Gressus meos dirige secundum uerbum tuum, et ne dominetur mihi omnis iniquitas? Hic eras, cantasti uerba ista, puto te non negaturum. Ergo cantasti in populo Dei, et rogasti Deum, dicens, Gressus meos dirige secundum uerbum tuum, et ne dominetur mihi omnis iniquitas. Si tibi hoc prestabas, quare mecum rogabas? Teneo precantem, teneo inuocantem, conuinco laborantem: simul ergo audiamus dicentem, uenite ad me, omnes qui laboratis. Audiamus et ueniamus. Quid est, ueniamus? Credendo proficiamus, gratias agendo accedamus [2 1Kb] , perseuerando perueniamus. ueniamus ad eum qui dicit, uenite ad me, omnes qui laboratis. Et tu laboras, et ego laboro: illum audiamus, ad illum ueniamus, inter nos quare litigamus? Ambo audiamus, quia ambo laboramus: quare inter nos litigamus? an ut medicum uocantem non audiamus? O infelix infirmitas! ad se uocat medicus, et litibus occupatur egrotus. uide quid dicat uocando: uenite ad me, omnes qui laboratis. Ubi laboratis, nisi sub sarcinis peccatorum, nisi sub iugo male domine iniquitatis? uenite ergo ad me, omnes qui laboratis et onerati estis, et ego uos reficiam. Ego qui feci, reficiam. Ego, inquit, uos reficiam: quia sine me nichil potestis facere .



CAPUT uII.

9. Christus magister humilitatis. Quomodo uos reficiam? Tollite iugum meum super uos, et discite a me. Quid discimus a te? Nouimus te, Domine, in principio uerbum, uerbum Deum, uerbum apud Deum: omnia per te facta nouimus, que uidemus, et que non uidemus. Quid discimus a te? Non enim alium mundum discipuli tui, tanquam discipuli artificis et fabricatoris, condituri sumus. Unum mundum condidisti, celum et terram fecisti: utrumque suis creaturis ornamentisque illustrasti. Quid a te discimus? Discite, inquit, a me. Cum essem in principio Deus apud Deum, creaui uos; hoc nolo discatis a me: sed factus sum quod feci, ne periret quem feci. Unde sum factus quod feci? Semetipsum exinaniuit, formam serui accipiens; in similitudinem hominum factus, et habitu inuentus ut homo; humiliauit semetipsum. Hoc discite a me, Humiliauit enim semetipsum, inquit. Discite a me quoniam mitis sum et humilis corde . Non enim,  inquit, hoc uos doceo, quasi in forma Dei aliquando fuissetis, non rapinam arbitrantes esse uos equales Deo. Illi uni proprium erat, illi rapina non erat, cui natura inerat [1 1Kb] . In Patris equalitate natus est de Patre. Quid tamen fecit propter te? Semetipsum exinaniuit, formam serui accipiens; in similitudinem hominum factus, et habitu inuentus ut homo . Ecce propter te Deus factus est homo, et non te uis agnoscere, cum sis homo? Ecce propter te factus est homo sine peccato, et non uis te agnoscere cum peccato? ut uenias ad illum qui ait, uenite ad me, omnes qui laboratis et onerati estis, et ego uos reficiam.



CAPUT uIII.

10. Iugum Christi unde suaue. Pelagian. argumentatio.---Tollite iugum meum super uos. Tulisti hoc iugum? Tulisti? Sentis te habere sessorem? Tulisti hoc iugum? Dicis, Tuli. Sentis te habere sessorem? Sentis te habere rectorem? Sentio, inquis. Illi ergo dic, Gressus meos dirige secundum uerbum tuum. Regit te sub iugo suo, et sub sarcina sua. Ut enim sarcina eius sit tibi leuis et iugum eius suaue, ille tibi amorem inspirauit. Amanti, suaue est; non amanti, durum est. Amanti, suaue est: Dominus dedit suauitatem . An forte quia uel uenisti, audiens, uenite ad me, hoc ipsum tibi arrogare intendis, quia uenisti? Ecce, inquis, ueni ad illum arbitrio meo, uoluntate mea. Quia ueni, reficit me: quia ueni, iugum suum imponit mihi suaue; qui dat amorem, sarcinam suam leuem imponit mihi amanti et diligenti: hec omnia fecit in me; sed quia ueni ad eum. Ergo hoc sapis, quia uenisti, tu tibi hoc prestitisti? Quid enim habes quod non accepisti ? Quomodo uenisti? Credendo uenisti: sed nondum peruenisti. Adhuc in uia sumus, uenimus, sed nondum peruenimus. Seruite Domino in timore, et exsultate ei cum tremore; ne quando irascatur Dominus, et pereatis de uia iusta . Time, ne cum tibi arrogas quia inuenta est a te uia iusta, ipsa arrogantia pereas de uia iusta. Ego, inquit, ueni, arbitrio meo ueni, uoluntate mea ueni. Quid turgescis? quid tumescis? uis nosse quia et hoc prestitum est tibi? Ipsum audi uocantem: Nemo uenit ad me, nisi Pater, qui me misit, traxerit eum . Conuersi ad Dominum, etc.



SERMO XXXI [* 1Kb]  . De uerbis Psalmi CXXu, 5, 6, Qui seminant in lacrymis, etc.



CAPUT PRIMUM.

1. Seminare in lacrymis omnium est Christianorum. Psalmus qui cantatur Domino, uidetur sanctis martyribus conuenire: sed si membra Christi sumus, sicut esse debemus, ad omnes nos pertinere intelligamus. Qui seminant in lacrymis, in gaudio metent. Euntes ibant et flebant, mittentes semina sua: uenientes autem uenient cum exsultatione, portantes manipulos suos [2 1Kb] . Quo euntes, et unde uenientes?  Quid seminantes in lacrymis? que sunt semina? qui manipuli? Euntes in mortem, uenientes a morte. Euntes nascendo, uenientes resurgendo. Seminantes opera bona, metentes mercedem eternam. Semina ergo sunt nostra, quidquid boni fecerimus, manipuli nostri, quod in fine recipiemus. Si ergo bona sunt semina, bona opera; quare cum lacrymis, dum hilarem datorem diligat Deus ?

2. Martyrum passio et merces in Psalmo predicta. Hic primum uidete, karissimi, quomodo maxime ad beatos martyres uerba ista pertineant. Nulli enim tantum impenderunt, quam illi qui se ipsos impenderunt: sicut dicit apostolus Paulus, Et ipse impendar pro animabus uestris . Impenderunt enim se ipsos confitendo Christum, et implendo in eius adiutorio quod dictum est, Ad mensam magnam sedisti, scito quoniam talia te oportet preparare . Que est magna mensa, nisi unde accipimus corpus Christi et sanguinem? Quid est, Scito quoniam talia te oportet preparare; nisi quod beatus Ioannes exponit, Sicut Christus pro nobis animam suam posuit, sic et nos debemus pro fratribus animas ponere ? Ecce quantum impenderunt.



CAPUT II.

Sed numquid perierunt, quando securitatem a Domino etiam de capillo acceperunt ? Perit manus, ubi non perit pilus? Perit caput, ubi non perit capillus? Ubi non perit palpebra, perit oculus? Hac ergo accepta magna securitate, impenderunt se ipsos. Operibus ergo bonis seminemus, cum tempus est, dicente Apostolo, Qui parce seminat, parce et metet . Infatigabiles, inquit, cum tempus habemus operemur bonum ad omnes, maxime autem ad domesticos fidei. Et iterum: Bonum, inquit, facientes non deficiamus; tempore enim suo metemus [1 1Kb] . Qui defecerit in semine, non gaudebit in messe.

3. Infirmiores Christiani quidam in lacrymis seminantes. Quare ergo in lacrymis, cum omnia bona opera nostra habere debeant hilaritatem? Et quidem de martyribus dici potest, quia cum lacrymis seminauerunt. Fortiter enim certauerunt, et in magnis tribulationibus fuerunt. Nam ut eorum lacrymas Christus consolaretur, transtulit eos et transfigurauit eos in se, et dixit: Tristis est anima mea usque ad mortem. uerumtamen, fratres mei, uidetur mihi quod caput nostrum infirmioribus suis membris compassum est, ne de se forte membra infirma desperarent, et sicut est humana fragilitas, morte propinquante perturbarentur, et dicerent non se ad Deum pertinere; nam si pertinerent, gauderent. Ideo prius Christus dixit [2 1Kb] , Tristis est anima mea usque ad mortem. Pater, si fieri potest, transeat a me calix iste . Quis hoc dicit? Que potestas, que infirmitas? Audite que dicit: Potestatem habeo ponendi animam meam, et potestatem habeo iterum sumendi  eam. Nemo tollet eam a me, sed ego pono eam, et iterum sumo eam . Hec potestas tristis erat, quando faciebat quod non faceret, nisi uoluisset. Potestate enim fecit, non conditione; quia ipse uoluit, non quia Iudeus potuit. Transfigurauit ergo in se infirma membra corporis sui. Et forte de illis dictum est, Qui seminant in lacrymis, in gaudio metent: id est, de infirmioribus. Non enim in lacrymis seminabat ille ipsius Christi magnus preco, quando dicebat: Ego enim immolor, et tempus mee resolutionis instat. Bonum certamen certaui, cursum consummaui, fidem seruaui: de cetero superest mihi corona iustitie, corona de manipulis; superest, inquit, mihi corona iustitie, quam reddet mihi Dominus in illa die iustus iudex : quasi diceret, Reddet mihi messem, cui me ipsum impendo sementem. Hec uerba, quantum intelligimus, fratres, exsultantis sunt, non plorantis. Numquid quando ista dicebat, in lacrymis erat? Nonne similis erat hilari datori, quem diligit Deus?



CAPUT III.

Ad infirmos ergo referamus hec uerba, ut nec ipsi desperent qui in lacrymis seminarunt: quia etsi seminarunt in lacrymis, transiet dolor et gemitus: transit tristitia cum fine, et uenit letitia sine fine.

4. Quomodo seminant omnes in lacrymis. Iustus quisque hic abundantius plorat. uerumtamen, karissimi, ecce quomodo mihi uidetur ad omnes pertinere quod dictum est, Qui seminant in lacrymis, in gaudio metent. Euntes ibant et flebant, mittentes semina sua: uenientes autem uenient cum exsultatione, tollentes manipulos suos. Audite si, adiuuante Domino, explicare potuero, quemadmodum ad omnes pertineat, Euntes ibant et flebant. Ex quo nascimur, imus. Quis enim stat? Quis non ex quo uiam intrauit, cogitur ambulare? Infans natus est, crescendo ambulat: mors finis est. Inde [1 1Kb] iam ueniendum est, sed cum exsultatione. Quis enim non hic plorat in uia ista mala, quando ipse infans inde incipit? Utique infans quando nascitur, de angustiis uteri in huius mundi latitudinem funditur, de tenebris procedit ad lucem: et tamen de tenebris ueniens ad lucem, plorare potest, uidere non potest. [Est enim uita ista, ut quando gaudetur hic, time ne fallat; quando hic ploratur, roga ut euadas: et transit tribulatio, et uenit tribulatio. [2 1Kb] ] Et rident homines, et plorant homines: et quod rident homines, plorandum est. Sed plorat alius damnum suum, plorat alius pressuram suam, quia in carcere est constitutus; plorat alius quod amiserit mortuum aliquem carissimorum suorum: ille hinc, iste hinc. Iustus unde? Primo de his omnibus: iustus enim plorat ueraciter plorantes steriliter [3 1Kb] . Plorat plorantes, plorat ridentes: quia et qui plorant de rebus uanis, inaniter plorant; et qui rident de rebus uanis, malo suo rident. Ille ubique plorat, plus ergo ipse plorat.



CAPUT Iu.


5. Iustorum orationes cum gemitu. Sed uenient cum exsultatione, portantes manipulos suos. uides ergo hominem iustum, cum facit opus bonum, hilarem esse? Ita plane hilarescit. Hilarem enim datorem diligit Deus . Quando ergo plorat? Quando bona opera sua orando commendat. Orationes sanctorum uoluit commendare Psalmus, orationes peregrinantium, orationes in hac uia laborantium, orationes amantium, orationes gementium, orationes eterne patrie suspirantium, donec ea uisa satientur qui nunc in merore sunt constituti. Etenim, fratres mei, quamdiu sumus in corpore, peregrinamur a Domino . Non desiderat patriam peregrinatio sine lacryma. Si desideras quod non habes, funde lacrymas. Nam unde dicturus es Deo: Posuisti lacrymas meas in conspectu tuo ? Unde dicturus es Deo: Facte sunt mihi lacryme mee panis die ac nocte? Panis mihi facte sunt: consolate sunt gementem, pauerunt esurientem. Facte sunt mihi lacryme mee panis die ac nocte. Unde? Dum dicitur mihi quotidie, Ubi est Deus tuus ? Quis iustus non habuit istas lacrymas? Qui non habuit, peregrinum se esse non doluit. Qua fronte ad patriam uenit, qui non absens suspirauit? Nonne quotidie nobis dicitur, Ubi est Deus tuus? Discite, fratres mei, discite de paucis esse. Bene uiuite, ambulate uiam Dei; et uidete quia auditis, Ubi est Deus tuus? Felices eritis, cum hoc audieritis; infelices, si dixeritis. Quando enim defendimus fidem christianam, et respondetur nobis, Ecce predicatur ubique nomen Christi, quare abundant mala? quid aliud dicitur, nisi, Ubi est Deus tuus? Qui audit, gemit; quia qui dicit, perit.



CAPUT u.

6. Lacryme piorum comparantur cum fletu impiorum. Sunt lacryme piorum, sunt lacryme sanctorum, quas indicant orationes eorum. Bene operatur, et hilaris est: et plorat ut bene operetur: plorat quia bene operatus est [1 1Kb] . Plorando exigit [2 1Kb] bonum opus, plorando commendat bonum opus quod fecit. Crebre ergo sunt lacryme iustorum, sed in ista uia: numquid in patria? Quare non in patria? Quia uenientes uenient in exsultatione, portantes manipulos suos. Felicitas uenit, numquid lacryma redit? Porro autem illi qui hic inaniter plorant, inaniter rident, cupiditatibus suis dissipati, quando fraudantur gemunt, quando fraudant exsultant: plorant et ipsi in uia ista, plorant et ipsi; sed non in exsultatione. uenientes autem uenient in exsultatione, portantes manipulos suos. Quid colligunt, qui nichil seminauerunt? Imo colligunt, sed quod seminauerunt: quia spinas seminauerunt, ignem colligunt; et eunt non de fletu ad risum, sicut sancti, Euntes ibant et flebant, mittentes semina sua, uenientes autem uenient in exsultatione: illi a fletu ad fletum, a fletu cum risu ad fletum sine risu. Quid enim illis fiet? Quo eunt quando resurrexerint? Quo, nisi quo Dominus dixit, Ligate illi  manus et pedes, et proiicite illum in tenebras exteriores? Age, quid postea? Tenebre erunt, et dolor non erit? Forte palpabunt, sed non dolebunt? non uidebunt, sed non cruciabuntur? Absit. Non sole tenebre erunt, non eis sola tollitur species qua gaudebant, sed datur etiam quod in eternum gemant. Ne contemneres enim tenebras, o quisquis es flagitiosus, qui soles propter tua mala facta, et propter lasciua adulteria non solum tenebras non horrere, sed querere, qui soles plus gaudere quando lucerna exstinguitur: non tales tenebras habebis ubi gaudeas, ubi leteris, ubi te uoluptatibus carnis oblectes, non sic erunt ipse tenebre. Sed quomodo erunt? Ibi erit fletus et stridor dentium . Tortor sine defectu, tortus sine defectu. Nec qui torquet, fatigatur; nec qui torquetur, moritur. Erunt ergo eterne lacryme illis qui sic uixerunt, erunt eterna gaudia sanctorum, quando uenientes uenient in exsultatione, portantes manipulos suos. Dicent enim tempore messis Domino suo, Domine, adiuuante te fecimus quod iussisti; redde quod promisisti [1 1Kb] .



SERMO XXXII [* 1Kb]  . In Psalmum CXLIII. De Golia et Dauid, ac de contemptu mundi  .



CAPUT I.

1. Medicamenta in Scripturis diuinis. Deus et Dominus noster curans et sanans omnem anime languorem, multa medicamenta protulit de Scripturis sanctis, uelut de quibusdam armariis suis, cum lectiones diuine legerentur; que per ministerium nostrum adhibenda sunt uulneribus nostris. Non enim sic nos esse profitemur pueros medici [2 1Kb] , per quos alios sanare dignetur, ut nos ipsi iam non habeamus necessariam curationem. Si in illum intendamus, si ei nos toto corde prebeamus curandos, omnes sanabimur. Multa lecta sunt, et magna, et necessaria; quanquam ita sint omnia: sed tamen alia secretius in Scripturis absconduntur, ut querentes exerceant; alia uero in promptu et in manifestatione ponuntur, ut desiderantes curent. Psalmus hic magna quidem secreta continet, que si omnia singillatim tractare uoluerimus, uereor ne non ferat communis infirmitas; siue propter estus temporales, siue propter corporis uires, siue propter intelligentie tarditatem, siue etiam propter ipsam minus idoneam sufficientiam nostram. Pauca ergo inde delibabimus, quantum existimamus sufficere officio nostro, et intentioni Charitatis uestre.



CAPUT II.

2. Titulus psalmi. Primo, titulus eius est, Ad Goliam. Qui rudes non sunt in Scripturis diuinis, qui amant frequentare istam scholam, qui non oderunt magistrum, sicut pueri desperati, et intentam aurem prebent in ecclesia Lectoribus, atque exceptorium cordis sui in fluenta Scripture diuine patefaciunt; qui non intra istos parietes, domus sue curam gerunt et domesticis fabulis delectantur, ut  ideo conueniant, ut inueniant cum quibus loquantur nugatoria, non cum quibus audiant utilia; qui non amant loqui de rebus alienis, cum defecerint in suis: qui ergo non ita conueniunt, et frequenter conueniunt, non sunt rudes in isto titulo Psalmi, quod scriptum est, Ad Goliam; norunt quis fuerit Golias. Tamen propter alios qui uel nunc intenti sunt, alio, autem tempore minus sunt intenti, uel fortasse spinis secularibus, id est, negotiorum mundanorum curis, uerbum in corde suo tanquam semen utile offocare consuerunt, narremus etiam ista peruetera, et usitata intentis et studiosis Litterarum diuinarum.



CAPUT III.

3. Golie et Dauidis descriptio. Golias unus fuit ex Allophylis, id est, ex alienigenis, qui bellum gerebant illo tempore aduersus filios Isrel. Eo autem tempore Dauid sanctus, cuius est hoc Psalterium, imo per quem ministrauit hoc Psalterium Spiritus sanctus, puer erat pascens oues patris sui, tenera etate, uix dum adolescentulus. Fratres eius iam iuuenes militabant, et in exercitu regis erant. Attulit eis missus a parentibus aliquid de domo, usibus ipsorum. Ita illo tempore quo pugnabatur, in exercitu inuentus est nondum miles, sed militum minister et frater. Exstitit tunc Golias iste, de quo mentio facta est, ingens statura corporis, armis instructus, uiribus etiam exercitatus, elatus iactantia, qui superbe prouocaret ad monomachiam aduersarium populum: hoc est, ut unus inde electus ab ipsis procederet aduersus eum, ut duobus pugnantibus examen totius belli in medio uersaretur, pacto et placito addito, ut si quis duorum illorum uicisset, uniuerse parti unde steterat tribueretur uictoria. Rex ergo ille populi Iudeorum filiorum Isrel Saül erat. Angebatur, estuabat, querebat in uniuerso exercitu parem illi: uerum non inueniebat, nec forma corporis, nec audacia prouocationis. Cum ergo estuaret, ausus est puer iste Dauid, non presumens de uiribus suis, sed in nomine Dei sui, procedere aduersus eum. Nuntiatum est regi, non audacia pueritie, sed fiducia pietatis: nec rex abnuit, non recusauit. Intellexit, cum uideret audentem puerum, aliquid diuinitatis in eo esse, nec illam teneram etatem sine diuino instinctu talia posse presumere. Libenter accepit: processit aduersus Goliam.



CAPUT Iu.

4. Dauidis in Deo confidentia. In omnibus ergo, qui erant in ea parte, unde procedebat Dauid, non erat presumptio nisi de Deo: in illis autem tota spes in unius hominis uiribus. Sed quid est homo, nisi quod in isto psalmo cecinit, Homo uanitati assimilatus est; dies eius uelut umbra pretereunt? Ergo spes illorum inanis, que collocata est in umbra transeunte. Armatus est autem Dauid, ut quoniam etate et uiribus impar erat, quasi armis par esset: sed arma uetera non adiuuabant, potius onerabant nouam etatem. Et ad hoc pertinet quod etiam apostolica lectio ante psalmi canticum presignauit, dicens: Exuite uos ueterem hominem, et induite nouum . Noluit Dauid uetustatem armorum: abiecit; onerosa esse dixit, quia implicabant  eum. Expeditissimus ille ad prelium procedere cupiebat; fortis non in se, sed in Domino; armatus non tam ferro, quam fide.

5. Quinque lapides Dauid quid mysterii habeant. Tamen abiectis armis, elegit aliquid unde pugnaret: et hoc non sine sacramento. Nam uidetis quasi duas quasdam uitas; unam in alienigenis ueterem, alteram in Isrelitis nouam, aduersus inuicem dimicare. In illa parte corpus diaboli, in ista prefiguratio Domini Iesu Christi.



CAPUT u.

Tulit quinque lapides de torrente, de fluuio, et posuit in uase pastoris, quo lac mulgeri solet, et ita processit armatus . Quinque lapides, Lex erat; continetur enim Lex quinque libris Moysi. Et in ipsa Lege decem precepta sunt salutaria, quibus decem preceptis cetera seruiant. Prefiguratur ergo Lex et quinario et denario numero. Et ideo Dauid pugnauit quinario, cecinit denario dicens: In psalterio decem chordarum psallam tibi. Neque omnes quinque lapides misit, sed unum tulit. Namque in numero lapidum, numerum librorum ostendit; in uno lapide, unitatem implentium Legem. Unitas enim ipsa implet Legem, id est, caritas. Ideo sublati sunt quinque illi lapides de fluuio. Fluuius quid significabat illo tempore?



CAPUT uI.

6. Regula ad intelligendas Scripture allegorias. Non enim semper in Scripturis eadem significantur rebus certis. Et hoc nosse debet Sanctitas uestra, propter ceteras regulas, ut etiam dociles Lectorem audiatis. Ea que ponuntur allegorice in Scripturis, non semper hoc significant. Non semper mons Dominum significat, non semper lapis Dominum significat, non semper leo Dominum significat, non semper bonum, non semper malum; sed pro locis Scripturarum, quo pertinent cetera circumstantia ipsius lectionis. Quemadmodum littere in tot millibus uerborum atque sermonum ipse repetuntur, non augentur: uerba infinita sunt, finite sunt tamen littere: uerba numerare nemo potest; litteras quiuis potest, unde multitudo uerborum est. Cum una littera uariis in locis ponitur, et pro loco ualet, non unam rem ualet. Que tam diuerse res, quam Deus et diabolus? Tamen in capite, D littera est, cum dicimus, Deus; et cum dicimus, Diabolus. Sicut ergo littera pro loco ualet; errat autem, et nimis absurdus est, et intra  puerile cor qui cum legerit, uerbi gratia, D litteram in nomine Dei, timet illam ponere in nomine diaboli, ne quasi Deo faciat iniuriam: sic etiam qui imperite audit diuinas Scripturas, ut de isto ipso exemplo non recedamus, cum audit, uerbi gratia, in allegoria positum fluuium, eo loco ubi dictum est, Fluminis impetus letificant ciuitatem Dei ; dictum est autem de inundatione Spiritus sancti, de qua alio loco ait Propheta, Inebriabuntur ab ubertate domus tue, et torrente uoluptatis tue potabis eos : cum ergo sic acceperit fluuium in bono, et laudauerit, et delectatus fuerit; quando pro loco dicitur ei quod fluuius significet homines fluentes, et temporalibus  deditos, cum transeuntium amore transeuntes, expauescit; quia in alio loco acceperat fluuium in bono significare aliquid, et perturbatur: ita fit in Scripturis mutus, quomodo in litteris mutus efficitur, si noluerit transferre ipsas litteras ad alia uerba, sed in his solis uerbis eas tenuerit, in quibus eas primo didicerit.



CAPUT uII.

7. De fluuio leuati lapides et in pastorali uase positi quid significent. Si percepit hoc Sanctitas uestra, res uobis dicta est, quantum arbitramur, utilissima; et que uos multum adiuuet, non solum ad audiendos tractatus nostros, sed etiam ad intelligendas ipsas Scripturas, de quibus uobis ista tractamus. Fluuius ergo, unde tulit tunc Dauid quinque lapides, non bonum aliquid significauit illo tempore. Noui quidem posse quibusdam occurrere, et in bono significare illum fluuium: sicuti si quispiam uelit Baptismum intelligere, ut lapides de Baptismo leuati [1 1Kb] , id est, homines baptizati, fortissimi sint aduersus diabolum, qui significabatur per Goliam. Tamen propter quinarium numerum constat nobis ratio, quia dixeramus Legem significari quinario numero, propter quinque libros Moysi. Quid significat quod de fluuio sunt ablati, et positi in uase pastoritio? Iam diximus, quia in aduentu Domini nostri Iesu Christi, ut uere diabolus uinceretur, Lex transiit ad gratiam. Quid tam significans gratiam, quam lactis copia? Sublati sunt autem illi lapides de fluuio. Fluuius significabat populum fluxum, deditum temporalibus rebus, amantem transeuntia, et cupiditatis impetu in mare huius seculi decurrentem; qualis erat populus Iudeorum uetus. Acceperat Legem, sed calcabat Legem, et transibat super Legem, et ferebatur in mare, quomodo fluuius super illos lapides. Non enim lapides illi limitem fecerant fluuio, ut statuerent fluuium. Quod si ita essent, significarent cercitionem Legis, et eos qui cum fluere ceperint uoluptatibus et cupiditatibus suis, uenientes ad precepta Legis consistunt, et refrenant impetus libidinum suarum. Non autem ita erant illi lapides; sed in fluuio, super quos transibat aqua, sicut super Legem transgressor populus transibat. Inde ergo Dominus tulit Legem ad gratiam: id est, de fluuio tulit, et in uase pastoris posuit.



CAPUT uIII.

8. Populus Iudeorum non impleuit Legem; quia timebat, non amabat. Qui uult ergo implere Legem, gratiam cogitet. Ideo et illa decem precepta psalterii decem chordarum, ipsa sunt que erant in illo populo uetere: sed illum populum decem precepta timore opprimebant [2 1Kb] . Non enim erat in illis caritas, que est per gratiam; sed timor erat. Precepta Domini penalia erant illi populo; quia impleri non poterant amore  . Conabantur, sed cupiditate superabantur. Cum ergo quisque ad gratiam transitum fecerit, non alia precepta implet; sed ipsa que hac impleri non poterant, hac implentur. Non est tamen uis preceptorum, sed uis gratie Dei. Nam si preceptorum Legis hoc esset, et illa impleret. Qui transit  ad Christum, transit a timore ad amorem, et incipit amore iam posse quod timore non poterat; et qui trepidabat in timore, non trepidat in amore. Ideo hanc in decem preceptis, quia significat Dauid hominem qui transit ad gratiam, cum dicit, In psalterio decem chordarum psallam tibi, iam cantare in preceptis, hoc est hilariter precepta complere.



CAPUT IX.

9. De suis uiribus ne nomo presumat. Et ut noueritis, fratres, quia gratia hoc implet, nemo  debet de uiribus suis presumere: hoc est enim presumere de gratia Dei. uocat enim te Deus, et iubet ut facias: sed ipse dat uires, ut quod iubet, impleri possit. Tibi autem capax fides adhibenda est, ut inundatione gratie humilies te, supplices Deo, nichil de te presumas; spolies te Golia, induas Dauid. Ad hoc pertinet quod in eodem psalmo dicitur, quod iam commemorare ceperamus, Quid est homo? Hoc enim monet, ne de se presumat homo. Nam uidete quomodo incantat aduersus Goliam, qui de se presumebat; et commendat ibi Dauid, qui infirmus in hominibus, in Deo firmissimus erat. Quid est homo? Et dicit quid sit homo: Quoniam innotuisti ei. Hoc est totus homo, si innotescat illi Deus: si autem non illi innotescat Deus, nichil est homo. Quid est homo, cui non innotuit Deus? Homo uanitati assimilatus est, dies eius uelut umbra pretereunt. Ergo, Quid est homo, quoniam innotuisti ei; et filius hominis, quoniam estimas eum? Quid est, estimas eum? Placuit tibi eligere illum, et constituere in aliquo superiore et eminentiore loco: misericordie tue est, non meritorum ipsius.



CAPUT X.

10. Proprium hominis nichil nisi peccatum et mendacium. Quere quid sit hominis proprium, peccatum inuenies. Quere quid sit hominis proprium, mendacium inuenies. Tolle peccatum, et quidquid consideraueris in homine, Dei est. Non ergo amet homo quod proprium est. Etiam ad hoc potest pertinere illud quod dicit Apostolus: Nemo quod suum est, querat . Aliquando enim audiunt illud homines a Lectoribus, et edificantur ad auferendas res alienas. Interest quis tibi dicat, Noli querere quod tuum est. Aliquando enim dicitur a malo suasore, aliquando autem dicitur a bono doctore. Deus bonus est doctor. Quando ergo audis a Deo, Noli querere quod tuum est; noli sic accipere, quomodo dici solet. Aliquid boni est, quod te monet Deus. Quod dicebamus, quere quid sit tuum, inuenies peccatum. Noli ergo querere peccatum, et non queris tuum: noli querere mendacium, et non queris tuum. ueritas enim a Deo est, mendacium abs te.



CAPUT XI.

11. Due ianue diabolo tentatori, cupiditas et timor. Et si diabolus aliquando aliquid suggerit, consentientem tenet, non cogit inuitum. Non enim seducit ille aut trahit aliquem, nisi quem inuenerit ex aliqua parte iam similem sibi. Inuenit enim eum aliquid cupientem: et cupiditas aperit ianuam intranti suggestioni diaboli. Inuenit illum aliquid timentem, monet ut fugiat, quod illum inuenit timere; monet ut adipiscatur, quod illum inuenit cupere: et per has duas ianuas cupiditatis et timoris  intrat. Claude illas, et imples Apostoli illud in hodierna lectione. Non detis locum diabolo . Ibi enim uoluit ostendere Apostolus, quia quamuis intret et possideat diabolus; homo illi tamen locum dedit, ut posset intrare.

12. Reos omnes Christus inuenit. Ergo quia nichil est homo cui non innotuit Deus et quem non estimat Deus; dat illi gratiam suam, inueniens in illo quod damnet, et donans omnia confitenti, ut coronet credentem.



CAPUT XII.

Quid enim inuenit Dominus in hominibus quando uenit, nisi quod damnaret? Omnino, fratres, cogitate et uidete; siue in illo populo Isrelitarum, siue in Gentibus, non inuenit nisi quod damnaret. Et ideo ad peccantes humilis uoluit uenire, non iudex, cum parcit illis [1 1Kb] , ut primo prerogaret misericordiam donando peccata, et sic postea redderet seueritatem puniendo peccata. Non abutamur, id est, non male utamur misericordia eius, et non sentiemus seueritatem eius. Ergo hoc est homo totum, quod ei innotescit Deus, quod dat illi gratiam suam, unde presumebat Dauid: Golias autem de se, de uiribus suis, superbus, elatus, inflatus, primo totam uictoriam uniuerse partis sue in se uno constituit. Et quia omnis superbia habet impudentiam frontis, in ipsam frontem lapide ueniente deiectus est. Euacuata est frons que habebat impudentiam superbie sue; et uicit frons que habebat humilitatem crucis Christi.



CAPUT XIII.

13. Crucis signum in fronte quid significet. Propterea et nos signum ipsum crucis in fronte portamus, qui illud intelligit [2 1Kb] . Hoc dico, fratres, quia multi illud faciunt, et intelligere nolunt. Factorem querit Deus signorum suorum, non pictorem. Si portas in fronte signum humilitatis Christi, porta in corde imitationem humilitatis Christi. Diximus autem, fratres, eum dare locum diabolo, qui illi aperit ianuas cupiditatis aut timoris: sed cupiditatis cuius, aut timoris cuius? Nam et regnum celorum cupimus, et gehennam timemus. Sed quomodo ille ianue, cupiditas rerum temporalium, et timor penarum temporalium trahit plerumque ad nequitiam, et dat locum diabolo: sic cupiditas rerum eternarum, et timor penarum eternarum facit locum in corde uerbo Dei.



CAPUT XIu.

14. Cupiditatis tentatio. Breuiter ergo, fratres, si uolumus bene uiuere, plus amemus quod promittit Deus, quam quod promittit hic mundus; et plus timeamus quod minatur Deus, quam quod minatur hic mundus. Numquid magnum aliquid aut longum est quod diximus? uenit tentatio tibi alicuius fraudis, uis facere fraudem, ut acquiras pecuniam: promittit Deus fraudem non facientibus sempiterna regna celorum, uincit te cupiditas ad pecuniam. Nam quis est qui nolit regna celorum? Sed plus uelle terrena, hoc est peccare: plus uelle quod presens est, non credere quod futurum est; plus  uelle quod uidet homo, et non desiderare quod promittit Deus: cum id quod uidet homo, etiam ab oculis potest auferri, etiam possessum potest amitti; id autem quod promittit Deus, nec oculo carnis uideri interim potest; et cum quisque ad Dei promissa peruenerit, non timet ne amittat; quia nemo est potentior illo qui dedit. Itaque, fratres, herete caritate promissis Dei; et non uos superabunt cupiditates seculi.



CAPUT Xu.

15. Timoris tentatio. Rursum timoris tentatio aduenit: dicit tibi quisque, Dic pro me falsum testimonium. Primo promittit: sed cum non deceperit, si forte preponas promissa Dei pollicitationi hominum, non uincit cupiditas; per comminationem tentat, et incipit minari horribilia. Potens est forte in ciuitate, potens in seculo, uidetur posse facere quod minatur. uincit te timor presentis mali: quod et posset a te utique Deus auertere, si hoc illi uideretur prodesse tibi; et si nollet auertere, intelligere deberes quia non tibi permitteret euenire, nisi et hoc sciret prodesse tibi. Auertit ignem a tribus pueris idem Deus. Numquid mutatus est Deus, quia non auertit gladium a martyribus? Idem ipse fuit Deus trium puerorum, qui fuit Machabeorum. Illi de igne euaserunt , illi ignibus cruciati sunt : utrique tamen in Deo sempiterno uicerunt [1 1Kb] , Non enim aut illi uita ista temporali delectabantur, aut illi minis temporalibus frangebantur.



CAPUT XuI.

16. Bono malus nichil uere nocet, sed prodest. Itaque noli timere hominem minantem tibi. Quid est enim homo? uanitati assimilatus est; dies eius sicut umbra pretereunt. Aut non tibi nocebit, et ante transibit illa umbra, quam ad te aculeus eius transire potuerit; potens est enim Deus: aut si permissus fuerit nocere, ad tempus nocebit umbre tue, id est, rei transitorie tue, uite temporali tue, uite ueteri tue. Usque enim ad ultimum mortis portamus aliquid ueteris hominis. Temporalem uitam ille nocere potest, eternam tibi uitam nemo potest auferre. Tollet tibi impedimenta, quibus hic teneris; et herebis Deo, cui te iam premissa spe, caritate colligaueras.



CAPUT XuII.

17. Homo malus nouacula acuta. Propterea in Psalmis elegantissime dicitur de homine malo, Sicut nouacula acuta fecisti dolum . Sic illi insultat Spiritus Dei. Quid attendit in nouacula? Non quia occidi homines de nouacula possunt: sed ad quam rem facta est nouacula. Facta est autem ad radendos capillos. Quid tam superfluum in corpore, quam capilli? Quanta instantia, quanto studio, quanta cautela, quanta intentione acuitur, ut radat capillum? Sic et homo malus tollit se in partem [2 1Kb] , cogitat, recogitat, excogitat, ponit fraudem super fraudem, querit machinationem, ministros parat, falsos testes comparat, acuit nouaculam. Quid facturus iusto, nisi superflua rasurus?



CAPUT XuIII.

18. Felicitas non in temporalibus  ponenda. Itaque, fratres, si uultis parati esse ad sequendam uoluntatem Dei, quod uobis dicimus, et nobis primum dicimus; imo omnibus dicit ille, qui securus dicit: si uolumus parati esse ad sequendam uoluntatem Dei, non amemus ista que transeunt, non putemus ipsam esse felicitatem, que dicitur in hoc seculo. Hoc enim putabant illi alienigene; totam felicitatem in rebus temporalibus, totam suauitatem in umbra ponebant, non in ipsa luce, non in ipsa ueritate. Ideo in isto psalmo, qui ad Goliam est, attendite posteriora Psalmi: omnino lucidissimis uerbis et enodatissimo sermone, qui non querat interpretem aut expositorem; sed misericordia Dei ita sunt posita, ut nemo dicat, Ecce hoc quomodo uoluit dixit, et pro ingenio suo interpretatus est, sensit ut uoluit: sic sunt posita, ut nemo se excuset. Posita sunt autem a Dauid dicente, id est, a noua uita, Christi uita, uita que per Christum nobis data est; insultans uite ueteri, felicitati ueteri hominum, et illis qui in eam spem ponunt, et illis qui adipiscuntur eam, et in illa gaudent.



CAPUT XIX.

19. Felicitas impiorum nonnullis scandalum. Superflua petens propitio Deo non exauditur. uidentur enim iusti laborare in hoc seculo, et iniusti feliciter in hoc seculo uiuere: et quasi dormiat Deus, negligens res humanas, illi plerumque extolluntur impunitate, isti plerumque franguntur infirmitate, et putant sibi nichil prodesse quod bene uiuunt, quia non habent ea quibus uidentur abundare peccatores, scelerati et impii homines. Et quamdiu talia rogant a Deo, ut pro magno sibi prestentur, tamdiu errant; et cauendum est ne dentur in potestatem cupiditatis sue. Nam dictum est, Dedit illos Deus in concupiscentias cordis eorum . Et magis propitius est Deus, quando superflua et nugatoria petentem non exaudit ut det, sed exaudit ut sanet non dando. Etenim quare ista querant homines, quis non uidet? Ut in luxuriis suis consumant, et in nugis, et in insanissimis spectaculis, a Deo  querunt homines habere ista.



CAPUT XX.

20. Diuitiarum abusus.---Da mihi hominem de seculo, petat a Deo diuitias; dentur, et uide innumerabiles consequi laqueos mortis eius. Opprimit inde pauperem, superbit homo mortalis super hominem parem sibi, querit honores ab hominibus uanos; ut autem adipiscatur, exhibet illis ludicra nequitie, ludicra male cupiditatis: ludos [1 1Kb] et ursos emit, donat res suas bestiariis, esuriente Christo in pauperibus. Quid opus est plura dicere, fratres? uos ipsi cogitate que nos tacemus, quanta mala faciant homines de superfluis rebus, quando illis acciderit prouentus illarum. Nonne melius est, quando talis est homo, ut possit sic uti copia rerum presentium, ut auferat illi eam Deus, non illi eam det? Nonne tunc est misericordia?



CAPUT XXI.

21. Cupiditas temporalium quomodo  in proximum iniqua. Et dicet: Bene feci, et nichil alienum abstuli, et non me exaudisti: ex eo quod habeo do egenti, non tollo alicui; a te peto, tu da. Quasi uero det tibi uillam, nisi alius perdat uillam. Si dicatur tibi, uendas uillam tuam: tanquam maledictum exhorrescis, iniuriam tibi factam putas; odium seruas in pectore, quia hoc audisti ab homine, ut uenderes uillam: quasi emere possis, nisi alius uendat. Itaque quod ualde cupis emere, et optas emere, si malum est uendere, alii malum queris. Bonum est inuenire saccellum solidorum in uia: quod cum inueneris, dicis, Deus mihi dedit; quasi possis inuenire, nisi alius perdat. Quare ergo non optas illorum thesaurorum bona, que tecum omnes sine angustia ualeant possidere? Desideras aurum, desidera iustitiam. Habere aurum non potes, nisi alius amittat: iustitiam ambo complectimini, et ambo dilatamini.



CAPUT XXII.

22. De felicitate terrena aliter mali, aliter boni sentiunt. Redeamus ergo ad Psalmum, ut intelligat Charitas uestra eos esse alienigenas, qui totam felicitatem non putant nisi presentem. Sed dignum te iudicas cui et ista Deus det: quere quomodo utaris. Si non dedit, scias quia prodest tibi quia non dat pater bonus. Quia et filius tuus quando plorat, ut des illi formosum cultellum manubrio deaurato; quantum uult ploret, non illi das unde ledatur. Domine, libera me de manu filiorum alienorum, quorum os locutum est uanitatem, et dextera eorum dextera iniquitatis. Et exponit quam dicat uanitatem et quam dexteram. Dexteram enim iniquitatis dicit felicitatem huius seculi: non quia non inuenitur apud bonos, sed boni quando illam habent, in sinistra illam habent, non in dextera. Felicitatem perpetuam habent in dextera: felicitatem temporalem habent in sinistra. Cupiditas autem rerum eternarum et felicitatis eterne, non debet misceri cupiditati rerum temporalium, id est, felicitatis presentis et temporalis. Et hoc est, Nesciat sinistra tua quid faciat dextera tua . Ergo, Dextera eorum dextera iniquitatis.



CAPUT XXIII.

23. uerbi Dei fructus a non audiente etiam exigendus. Audite iam quomodo locuti sunt uanitatem, et quomodo dexteram habeant iniquitatis. Audiamus omnes, prodest uobis. Audiatis, ne dicatis non uos audisse: quia dictum est seruo, Tu dares, et ego exigerem. Et diximus hesterno die, quia nos serui sumus dantes; alter est qui exigat. Sorores nostre, nolentes audire, quasi nolunt pati exactorem. Sine causa, fratres mei, nemo sibi hinc blandiatur. Aliud est non accepisse, aliud accipere noluisse, Qui recusat donum Dei, ipsius recusationis reus tenetur. Quomodo enim dictum est seruo dispensatori, Quare non dedisti ? sic dicetur seruo, cui ille positus est dispensare, Quare non accepisti? Si non fuit qui daret, excusabis te: si autem sonant Lectores, etiam quando tacent tractatores, et ubique uerbum Dei predicatur, et uere dictum est, In omnem terram exiit sonus illorum, et calor uerbi Dei ubique diffunditur, nec est qui se abscondat a calore  eius ; non erit quid dicere in iudicio Dei  .



CAPUT XXIu.

Fratres, audiamus, et faciamus; si uolumus habere spem, non nos excusemus. Plerumque mendicus unum nummum petens, ad ostium tibi precepta Dei cantat.

24. Felicitas mundana; et que licita uidetur, contemnenda. Audiamus ergo: Quorum os locutum est uanitatem, et dextera eorum dextera iniquitatis. uidete felicitatem mundi, ubi illi spem ponebant qui locuti sunt uanitatem, et quorum dextera iniquitatis est. Nam sic incipit dicere: Quorum filii eorum sicut nouelle constabilite. Felicitas licita est. Non hic dixit fraudes, periuria, rapinas, scelera: felicitatem dixit quasi innocentium. Et si ista contemnenda est; quemadmodum sunt plangendi illi, qui etiam rapinas faciunt, qui furta, qui scelera, qui homicidia, qui adulteria et cetera que etiam ipsa mundana felicitas damnat?



CAPUT XXu.

25. Felicitatem seculi quisquis magni pendit, alienigena est. uidete qualem uelit esse hominem de uita noua, qualem uelit esse hominem ad uasa pastoralia pertinentem, et ad gratiam Dei, et ad lac quo nutrimur. Attendite iam: Quorum filii eorum sicut nouelle constabilite; filie eorum ornate sicut similitudo templi. Forte propterea sorores nolebant audire. Audiant ergo, uelint, nolint, et discant uenire ad Dominicum  , non in superbia Golie, sed in humilitate Dauid. Numquid enim ista exponenda sunt? numquid obscura sunt? Loquuntur homines uanitatem, et dicuntur alienigene: non pertinent ad hereditatem Christi, ad regnum eius cui dicimus, Pater noster: alienigene computantur. Et quam dicunt felicitatem? Filii eorum sicut nouelle constabilite: quasi propago propaginis. Habet multos filios, multos nepotes; securus est aduersus casus mortis. Quasi non millia hominum plerumque unus casus absumat. Filii eorum sicut nouelle constabilite. Ecce puta sint filii sicut nouelle constabilite: nonne aliquando etiam nouellas siluis uicinas siluarum ignis absumit? Filie eorum ornate sicut similitudo templi. Cito hinc transeamus: consulendum est pudori feminarum. Ipse potius habendo cognoscant quid habeant, quod nos commemorando erubescimus. Filie eorum ornate sunt sicut similitudo templi. Cellaria eorum plena, eructantia ex hoc in hoc. Quomodo dicimus de abundantibus: Non habet ubi ponat, nescit quid habeat. Impletur unum cellarium, et redundant  fructus: redundant possessiones, eructant cellaria ex hoc in hoc.



CAPUT XXuI.

26. Golie superbia ex terrena felicitate.---Oues eorum fecunde, multiplicantes in exitibus suis. Intrant pauce; pariunt, et exeunt multe: multiplicantes in exitibus suis. Anno priore tot erant, hoc anno tot sunt. Gaudetur et exsultatur; tumescit Golias, et ad certamen prouocat superbus in ista felicitate: Quis mihi potest? quis mihi audet? Si non illud dicunt homines quibus hec abundant, si non quotidie unusquisque sentit in se. Habet aliquid amplius quam uicinus; nonne dicit, Quis mihi potest? aut uicinus iste si mihi fecerit iniuriam non illi ostendo? uide si non Golias est prouocans ad certamen. Sed procedit Dauid, nudus armis bellicis, armatus lapidibus paucis, prosternet omnem superbiam, id est, iustus homo: sicut martyres fecerunt, prostrauerunt iniustos. Et eo tempore quo uidebantur uictores, ipsi uincebantur, quando in his dux ipsorum diabolus superabatur.



CAPUT XXuII.

27. In eos qui de felicitate terrena gaudent. uerum felicitatem illam attendite: Oues eorum multiplicantes in exitibus: boues eorum crassi. Non est ruina sepis. Sepis enim plerumque maceria esse solet. Non est ruina sepis, neque exitus: omnia integra, omnia perfecta, omnia plena. Neque clamor in plateis eorum: non lites, non tumultus. uidete qualem felicitatem quasi innocentium describat: ne dicat sibi quisque, Sed hoc dixit de illis qui rapiunt res alienas. Non est hinc dictum aliquid: alibi fit talium mentio. Nam manifestum est sceleratos esse puniendos. Et hinc debent intelligere que pena eos exspectet, quando innocens quisque cum his superbe utitur et immoderate, reprobatur a Deo, et inter filios alienigenarum computatur. Non enim et diues ille alienos fructus querebat, cui successit regio in fructibus, et cum estuaret, non habens quo congregaret fructus mundanos, et non uideret pauperes in quibus sibi thesaurizaret in celo: Destruam, inquit, apothecas meas et faciam nouas ampliores, et replebo eas. Unde, nisi de fructibus suis? Et dicam anime mee: Habes multa bona, satiare. Dixit autem illi Deus: Stulte, hac nocte auferetur a te anima tua; que preparasti, cuius erunt ? Sicut ergo in Euangelio, fratres, insultatum est homini gaudenti de temporali felicitate, quamuis illi felicitas de agro proprio esset, non de rapinis alienis: sic et in isto psalmo temporali felicitati insultatur, ut discat anima innouata et regenerata per gratiam lactis, illam desiderare perpetuam et sempiternam beatitatem. Ideo uide quomodo connectat: Quorum filii eorum sicut nouelle constabilite; filie eorum ornate ut similitudo templi. Cellaria eorum plena, eructantia ex hoc in hoc. Oues eorum fecunde, multiplicantes in exitibus suis: boues eorum crassi. Non est ruina sepis, neque exitus, neque clamor in plateis eorum. Beatum dixerunt populum cui hec sunt. Sed qui dixerunt? Quorum os locutum est uanitatem. Superius enim descripti sunt.



CAPUT XXuIII.

28. Beatus populus quis. Tu autem quid dicis? Nam illi beatum dixerunt populum cui hec sunt. Ego quid dico? Beatus populus cuius est  Dominus Deus ipsius. Ergo ille est beatus populus, qui pro filiis suis et pro filiabus ornatis, pro crassitudine boum, pro fecunditate ouium, pro plenitudine cellariorum, pro integritate edificiorum, pro pace ac litibus et iurgiis ciuilibus, pro ista omni felicitate, Deum suum uult possidere, ut ipsum habeat pro omnibus, qui condidit omnia, et dicat, Mihi autem adherere Deo, bonum est : colat eum gratis; colat quando ista dat, et quando aufert, et quando non dat: et nichil sic timeat, quam ne ipse se auferat. Itaque christianus populus, fratres, qui dicit in corde suo, Quidquid uult auferat, se ipsum mihi non auferat, Beatus est populus, cuius est Dominus Deus ipsius.



SERMO XXXIII [* 1Kb]  . De uersu 9 eiusdem Psalmi CXLIII, Deus, canticum nouum cantabo tibi; in psalterio decem chordarum psallam tibi  .



CAPUT PRIMUM.

1. Charitate cantatur canticum nouum. Quoniam scriptum est, Deus, canticum nouum cantabo tibi; in psalterio decem chordarum psallam tibi; decem chordarum psalterium, decem precepta Legis intelliguntur. Cantare autem et psallere, negotium esse solet amantium. uetus enim homo in timore est, nouus in amore. Ita etiam duo Testamenta discernimus, uetus et nouum, que in allegoria dicit Apostolus etiam in Abrahe filiis figurari, uno de ancilla, altero de libera: Que sunt, inquit, duo Testamenta . Seruitus enim pertinet ad timorem, libertas ad amorem. Dicit enim Apostolus: Non enim accepistis spiritum seruitutis iterum in timore; sed accepistis spiritum adoptionis filiorum, in quo clamamus, Abba, Pater . Dicit et Ioannes: Timor non est in caritate; sed perfecta caritas foras mittit timorem . Charitas ergo cantat canticum nouum. Nam timor ille seruilis in ueteri homine constitutus, potest quidem habere psalterium decem chordarum, quia et Iudeis carnalibus data est ipsa Lex decem preceptorum: sed cantare in illa non potest canticum nouum; sub Lege est enim, et implere non potest Legem. Organum ipsum portat, non tractat; et oneratur psalterio, non ornatur. Qui autem sub gratia est, non sub Lege, ipse implet Legem: quia non est ei pondus, sed decus; nec timenti tormentum est, sed amanti ornamentum. Spiritu enim dilectionis accensus, iam in psalterio decem chordarum cantat canticum nouum.



CAPUT II.

2. Lex impletur caritate. Nam sic dicit Apostolus: Qui enim diligit alterum, Legem impleuit. Nam, Non adulterabis, Non homicidium facies, Non furaberis, Non concupisces; et si quod est aliud mandatum, in hoc sermone recapitulatur, Diliges proximum tuum tanquam te ipsum. Dilectio proximi, malum non operatur. Plenitudo autem Legis, caritas . Dominus etiam quia dixerat, Non ueni soluere  Legem, sed adimplere ; propterea tale mandatum discipulis dedit, unde Lex ab eis posset impleri: Mandatum, inquit, nouum do uobis, ut uos inuicem diligatis . Non ergo mirum, si mandatum nouum cantat canticum nouum: quia, sicut dictum est, psalterium decem chordarum decem precepta sunt Legis, et plenitudo Legis dilectio est. Paucas autem inde chordas commemorare Apostolus uoluit, ut ex eis cetera intelligantur, ubi ait, Nam, Non adulterabis, Non homicidium facies, etc. Nam sicut duo sunt precepta dilectionis, ex quibus Dominus dicit totam Legem Prophetasque pendere , satis ostendens dilectionem esse plenitudinem Legis: ita ipsa decem precepta in duabus tabulis data sunt. Tria quippe dicuntur in una tabula esse conscripta, et septem in altera. Sicut autem illa tria pertinent ad dilectionem Dei, ita septem cetera dilectioni proximi deputantur.



CAPUT III.

3. Precepta tria ad Deum pertinentia. Sabbatum spirituale. Sabbatum sabbatorum. Primum est illorum trium: Audi, Isrel; Dominus Deus tuus, Dominus unus est . Non facies tibi idolum aut cuiusquam similitudinem, neque que in celo sursum, neque que in terra deorsum; et cetera quibus ad unius Dei cultum relicta idolorum fornicatione constringit. Secundum autem preceptum est: Non accipies nomen Domini Dei tui in uanum. Tertium, de obseruatione sabbati . Credo propter Trinitatem tria precepta pertinent ad dilectionem Dei. Unitas enim diuinitatis a Patre habet exordium: inde primum preceptum de uno Deo maxime loquitur. Admonemur autem secundo precepto, ne Filium Dei creaturam putemus, si eum acceperimus inequalem Patri. Omnis enim creatura, sicut dicit Apostolus, uanitati subdita est : ibi autem precipitur, ne nomen Domini Dei nostri in uanum accipiamus. Iam uero donum Dei, quod est Spiritus sanctus, promittit requiem sempiternam, que sabbato figuratur: unde nos sabbatum spiritualiter obseruamus, si non faciamus opera seruilia. Ab his enim etiam carnali intellectu Iudei sabbato prohibentur. Quia autem spiritualia uult intelligere opera seruilia, audiat Dominum dicentem, Omnis qui facit peccatum, seruus est peccati .



CAPUT Iu.

Peccatum autem non solum illud est, quod in turpi aut iniquo facto apparet hominibus; sed etiam si habeat speciem boni operis, et tamen propter mercedem temporalem fiat, non propter requiem sempiternam. Quodlibet enim quisque facit, si hoc animo facit, ut terrenum emolumentum consequatur, seruiliter facit, et ideo sabbatum non obseruat. Gratis enim amandus est Deus: nec anima potest nisi in eo quod diligit, requiescere. Aeterna autem requies ei non datur, nisi in dilectione Dei, qui solus eternus est; et ipsa est perfecta sanctificatio, et spirituale sabbatum sabbatorum. Quapropter quoniam in Spiritu sancto sanctificamur, quis est quem non moueat ad magnum sacramentum intelligendum, quod in tribus preceptis ad Deum pertinentibus tertium preceptum  est de sabbato? Et in his omnibus que Scriptura in libro Genesis Deum fecisse commemorat, non ibi dicitur sanctificasse nisi diem septimum, quod significabat sabbatum .

4. Precepta septem que proximum spectant. Septem uero preceptorum que dilectioni proximis tribuuntur, primum est: Honora patrem tuum et matrem tuam. Secundum: Non occides. Tertium: Non mechaberis. Quartum: Non furaberis. Quintum: Non falsum testimonium dices. Sextum: Non concupisces uxorem proximi tui. Septimum: Non concupisces rem proximi tui . Huic distributioni manifeste attestatur Apostolus, ubi dicit, Honora patrem tuum et matrem tuam; quod est mandatum primum .



CAPUT u.

Queritur enim, et non in toto Decalogo inuenitur primum: quia decem mandatorum illud est primum ubi de uno Deo colendo precipitur. Et ideo de honorandis parentibus scriptum in alia tabula, primumque est, quia inde incipiunt precepta que ad dilectionem proximi referuntur.

5. Canticum nouum cantare cuiusnam sit. Donatiste illud non cantant. Cantemus ergo canticum nouum, psallentes psalterio decem chordarum. Hoc est canticum nouum, gratia noui Testamenti, quod nos a uetere homine discernit, qui primus factus est de terra terrenus. De limo enim factus est, et amissa beatitudine in miseriam iure proiectus est, quoniam precepti preuaricator exstiterat. Sed quid dicit apud prophetam, qui gratias agit gratie Dei per remissionem peccatorum reconcilianti nos Deo, et renouanti preteritam uetustatem? Eduxit me, inquit, de lacu miserie, et de luto limi: et posuit super petram pedes meos, et direxit gressus meos: et immisit in os meum canticum nouum, hymnum Deo nostro . Hoc est canticum nouum, quod psallit in psalterio decem chordarum. Nemo enim laudat Deum, id est, dicit hymnum, nisi ori suo factis consentiat, Deum et proximum diligendo. Nec se arbitrentur rebaptizatores Donatiste ad nouum canticum pertinere: non enim cantant canticum nouum, qui ab Ecclesia, quam Deus in omni terra esse uoluit, superba impietate precisi sunt. Etenim alio loco idem propheta dicit: Cantate Domino canticum nouum; cantate Domino, omnis terra. Qui ergo cantare cum omni terra non uult, a uetere homine non recedens, non cantat canticum nouum, nec psallit in psalterio decem chordarum: quia hostis est caritatis, que sola Legis est plenitudo, quam decem preceptis ad caritatem Dei et proximi pertinentibus dicimus contineri.



SERMO XXXIu [* 1Kb]  . In hec uerba Psalmi CXLIX, 1, 2, Cantate Domino canticum nouum, laus eius in Ecclesia sanctorum, etc. De cantico nouo et uita noua. Habitus Cartagine ad Maiores.



CAPUT PRIMUM.

1. Canticum nouum cantare,  cuius sit. Admoniti sumus cantare Domino canticum nouum. Homo nouus nouit canticum nouum. Canticum, res est hilaritatis; et si diligentius consideremus, res est amoris. Qui ergo nouit nouam uitam amare, nouit canticum nouum cantare. Que sit ergo uita noua, commonendi sumus propter canticum nouum. Ad unum enim regnum pertinent omnia, homo nouus, canticum nouum, Testamentum nouum. Ergo homo nouus, et cantabit canticum nouum, et pertinebit ad Testamentum nouum.

2. Charitas ex Deo. Nemo est qui non amet: sed queritur quid amet. Non ergo admonemur, ut non amemus: sed ut eligamus quid amemus. Sed quid eligimus, nisi prius eligamur? Quia nec diligimus, nisi prius diligamur. Ioannem apostolum audite. Ille est apostolus, qui super pectus Domini discumbebat, et in eo conuiuio celestia secreta bibebat . Ex illo potu, et ex illa felici ebrietate ructauit, In principio erat uerbum . Humilitas excelsa, et ebrietas sobria! Ille ergo magnus ructator, hoc est predicator, inter cetera que bibit de Dominico pecctore, etiam hoc dixit: Nos diligimus, quia ipse prior dilexit nos . Multum enim dederat homini, quandoquidem de Deo loquebatur, dicendo, Nos diligimus. Qui? quem? Homines Deum, mortales immortalem, peccatores iustum, fragiles immobilem, factura fabrum. Nos dileximus [1 1Kb] : et hoc unde nobis? Quia ipse prior dilexit nos. Quere unde homini diligere Deum: nec inuenies omnino, nisi quia prior illum dilexit Deus. Dedit se ipsum quem dileximus: dedit unde diligeremus. Quid enim dedit, unde diligeremus, apertius audite per apostolum Paulum: Charitas, inquit, Dei diffusa est in cordibus nostris. Unde? num forte a nobis? Non. Ergo unde? Per Spiritum sanctum qui datus est nobis .



CAPUT II.

3. Amamus Deum de Deo. Idola cordis. Habentes ergo tantam fiduciam, amemus Deum de Deo: imo quia Spiritus sanctus Deus est, amemus Deum de Deo. Quid enim plus dicam; amemus Deum de Deo? Certe quia dixi, Charitas Dei diffusa est in cordibus nostris per Spiritum sanctum qui datus est nobis; ideo est consequens ut quia Spiritus sanctus Deus est, nec diligere possumus Deum, nisi per Spiritum sanctum, amemus Deum de Deo. Hinc est ergo consequens. Audite apertius ipsum Ioannem: Deus caritas est; et qui manet in caritate, in Deo manet, et Deus in illo manet . Parum est dicere, Charitas ex Deo est. Quis nostrum auderet dicere quod dictum est, Deus caritas est? Dixit qui nouerat quod habebat. Quid ergo humana imaginatio et uolatica cogitatio fingit sibi Deum, et in corde suo fabricat idolum, componens qualem potest cogitare, non qualem meruit inuenire? Talis est Deus? Non, sed talis est. Quid lineamenta disponis? quid membra componis? quid staturam placitam formas? quid pulchritudinem corporis imaginaris? Deus caritas est. Quis color est in caritate? que lineamenta? que forma? Nihil horum uidemus; et tamen amamus.

 4. Amor infimus. Audeo dicere Charitati uestre: in inferioribus attendamus, quod in superioribus inueniamus. Ipse amor infimus atque terrenus, ipse amor sordidus et flagitiosus, qui corporis pulchritudines consectatur, aliquid nos admonet unde ad superiora et mundiora surgamus. Amat aliquis lasciuus et impudicus pulcherrimam feminam: mouet quidem corporis pulchritudo, sed intus queritur amoris uicissitudo. Si enim audiat quod illa oderit eum, nonne omnis ille estus et impetus circa membra pulchra frigescit, et ab eo quod intenderat quodam modo resilit, auertitur, offenditur, odisse etiam ipse incipit quod amabat? Numquid forma mutata est? Nonne ibi sunt omnia que illexerant? Ibi sunt: et tamen ardebat in eo quod uidebat, et de corde exigebat [1 1Kb] quod non uidebat. Si uero cognoscat quia uicissim amatur, quomodo uehementius inardescit? uidet illa illum, uidet ille illam, amorem nemo uidet: et tamen ipse amatur qui non uidetur.



CAPUT III.

5. Deus continuo, cum amatur, habetur. Erigite uos ab ista lutulenta cupiditate, ut maneatis in illuminatissima caritate. Deum non uides; ama, et habes. Quam multa in damnabilibus cupiditatibus amantur, et non habentur; sordide queruntur, nec tamen continuo possidentur? Numquid hoc est aurum amare, quod aurum habere? Multi amant, et non habent. Numquid hoc est habere latissima et lautissima predia, quod multi amant  , et non habent? Numquid hoc est amare honorem, quod habere honorem? Multi sine honore inardescunt habere: querunt habere, et plerumque ante moriuntur, quam inueniant quod querebant. Deus nobis de compendio se offert: clamat nobis, Amate me, et habebitis me; quia nec potestis amare me, nisi habueritis me.

6. Cantandum Domino, et oribus et moribus. O fratres, o filii, o catholica germina, o sancta et superna semina, o in Christo regenerati et desuper nati! audite me; imo per me cantate Domino canticum nouum. Ecce, inquis, canto. Cantas, plane cantas. Audio: sed contra linguam testimonium non dicat uita. Cantate uocibus, cantate cordibus, cantate oribus, cantate moribus: Cantate Domino canticum nouum. Queritis quid decantetis de illo quem amatis? Sine dubio de illo quem amas, cantare uis: laudes eius queris, quas cantes. Audistis, Cantate Domino canticum nouum. Laudes queritis? Laus eius in Ecclesia sanctorum. Laus cantandi, est ipse cantator. Laudes uultis dicere Deo? uos estote quod dicatis. Laus ipsius estis, si bene uiuatis. Laus enim eius non est in synagogis Iudeorum, non est in insania Paganorum, non est in erroribus hereticorum, non est in plausibus theatrorum. Queritis ubi sit? uos attendite, uos estote. Laus eius in Ecclesia sanctorum. Queris unde gaudeas quando cantas? Letetur Isrel in eo qui fecit eum: et unde letetur non inuenit nisi Deum.



CAPUT Iu.

7. Pretium quo caritas comparanda. Bene, fratres mei, interrogate uos ipsos, cellas interiores  discutite: uidete, et attendite quid habeatis de caritate, et hoc quod inueneritis augete. Attendite ad talem thesaurum, ut intus diuites sitis. Cetera certe que magnum habent pretium, cara dicuntur; nec frustra. Aspicite consuetudinem sermonis uestri: carius est illud, quam illud. Quid est, Carius est, nisi, pretiosius est? Si carius dicitur, quidquid pretiosius est; quid carius ipsa caritate, fratres mei? Quod est, putamus, pretium eius? unde inuenitur pretium eius? Pretium tritici, nummus tuus; pretium fundi, argentum tuum; pretium margarite, aurum tuum: pretium caritatis, tu. Queris ergo unde possideas fundum, gemmam, iumentum: fundum queris unde emas, et queris apud te. Si uis autem habere caritatem, quere te, et inueni te. Quid enim times dare te, ne consumas te? Imo si te non dederis, perdis te. Ipsa caritas per Sapientiam loquitur, et dicit tibi aliquid, unde non expauescas quod dictum est: Da te ipsum. Si quis enim uellet tibi fundum uendere, diceret tibi, Da mihi aurum tuum: et si quis aliud aliquid, Da mihi nummum tuum, da mihi argentum tuum. Audi quid tibi dicat ex ore Sapientie caritas: Da mihi, fili, cor tuum . Da mihi, inquit: quid? Fili, cor tuum. Male erat, quando a te erat, quando tibi erat: per nugas enim et amores lasciuos perniciososque trahebaris. Tolle inde. Ubi trahis? ubi ponis? Da mihi, inquit, cor tuum. Sit mihi, et non perit tibi. uide enim, si aliquid uoluit dimittere in te, unde ames uel te, qui tibi dicit [1 1Kb] : Diliges Dominum Deum tuum ex toto corde tuo, et ex tota anima tua, et ex tota mente tua. Quid remanet de corde tuo, unde diligas te ipsum? quid de anima tua? quid de mente tua? Ex toto, inquit. Totum exigit te, qui fecit te.



CAPUT u.

Sed noli tristis esse, quasi nichil unde gaudeas remaneat in te. Letetur Isrel, non in se, sed in eo qui fecit eum.

8. Proximus quantum diligendus. Respondebis, et dices: Si nichil mihi remansit, unde diligam me; quia ex toto eorde, et ex tota anima, et ex tota mente iubeor diligere eum qui fecit me; quomodo secundo precepto iubeor diligere proximum tanquam me? Hoc est magis unde debes ex toto corde, et ex tota anima, et ex tota mente proximo. Quomodo? Diliges proximum tuum tanquam te ipsum . Deum ex toto me: proximum sicut me. Unde me, unde te? uis audire unde diligas te? Ex hoc diligis te, quia Deum diligis ex toto te. Putas enim Deo proficere, quod diligis Deum? et quia diligis Deum, Deo aliquid accedit? et si tu non diligas, minus habebit? Cum diligis, tu proficis: tu ibi eris, ubi non peris. Sed respondebis, et dices, Quando enim non dilexi me? Prorsus non diligebas te quando Deum non diligebas, qui fecit te. Sed cum odisses te, putabas quod amares te. Qui enim diligit iniquitatem, odit animam suam .

 9. Precatio post sermonem. Conuersi ad Dominum Deum Patrem omnipotentem puro corde, ei, quantum potest paruitas nostra, maximas atque uberes gratias agamus: precantes toto animo singularem mansuetudinem eius, ut preces nostras in beneplacito suo exaudire dignetur; inimicum quoque a nostris actibus et cogitationibus sua uirtute expellat, nobis multiplicet fidem, mentem gubernet, spirituales cogitationes concedat, et ad beatitudinem suam perducat: per Iesum Christum Filium suum, Dominum nostrum, qui cum eo uiuit et regnat in unitate Spiritus sancti Deus, per omnia secula seculorum. Amen [1 1Kb] .



SERMO XXXu [* 1Kb]  . De eo quod scriptum est in Prouerbiis Salomonis, Si sapiens fueris, tibi et proximis tuis eris; si autem malus euaseris, solus hauries mala. Cap. IX, u\ 12, sec. LXX  .

1. Diuina eloquia si non negligenter audiantur, non immerito forsitan moueat illud quod scriptum est, Fili, si sapiens fueris, tibi sapiens eris, et proximis tuis; si autem malus euaseris, solus hauries mala. Quomodo hoc enim recte possit intelligi? Quandoquidem sicut nos bona proximi letificat uita, ita etiam peruersa contristat. Aut si hoc propter suasionem dictum putatur, quia sapiens et sibi est [2 1Kb] , et eis quibus persuadet sapientiam; quo pacto si malus euaserit, solus hauriet mala, cum de talium persuasionibus dictum sit, Corrumpunt mores bonos colloquia mala ? Quid enim aliud clamat uox illa caritatis: Si glorificatur unum membrum, congaudent omnia membra; et si patitur unum membrum, compatiuntur omnia membra ? Quomodo ergo uerum est, Fili, si sapiens fueris, tibi sapiens eris, et proximis tuis; si autem malus euaseris, solus hauries mala? Quomodo eius bono gaudebo, cuius malo in me malus non ero [3 1Kb] ? Quomodo me delectat inuentus, qui me securo poterit esse perditus? Nonne si sapiens fuerit, sanum membrum erit, cui cetera membra congaudent? Quomodo igitur malus solus hauriet mala, cum similiter egro membro compatiantur et cetera?

2. Hec proinde questio nisi fuerit soluta, turbabit. Domino autem adiuuante soluetur, si primitus illud ueritate certissima definitum, fixum atque immobile teneamus, nec bonum quemquam bono alterius, nec malum malo alterius esse posse. Hinc enim ait Apostolus, Unusquisque nostrum proprium onus portabit : et alibi, Igitur unusquisque nostrum  pro se rationem reddet : et iterum Opus autem suum probet unusquisque; et tunc in semetipso tantum gloriam habebit, et non in altero . Hoc etiam per prophetam Ezechielem dicitur: Anima patris mea est, anima filii mea est; anima que peccauerit, ipsa morietur . Totum illum locum sic explicat, ut ostendat nec bonis parentum subleuari filios malos, nec malis opprimi bonos. Qua ueracissima sententia propter nosmetipsos primitus ac firmissime constituta, restat inspicere quid aliis impertiamur officii; diligentissime distinguentes quem nostre salutis appetamus effectum, quem proximis reddamus affectum. Si bonus es, non quidem alterius bono, sed tuo bonus es: uerumtamen eo ipso tuo bono quo bonus es, etiam bono alterius, non mutuata bonitate, sed mutua dilectione congaudes. Item si malus es, non malus es malo alieno, sed tuo: eodem quoque tuo malo non diligis proximum tanquam te ipsum; neque enim diligis uel te ipsum. Diligis quippe iniquitatem acerrimam inimicam, non tibi extrinsecus admotam, sed abs te tibi intrinsecus factam: que ut facilius uincat te, faues ei contra te. Ita quod te oderis aperte conuinceris, cum eam diligis, a qua turpiter uinceris. Neque enim diuinum eloquium falsetur, quo dictum est, Qui autem diligit iniquitatem, odit animam suam .

3. Hinc est ergo, quod bonus eo bono quo bonus est, et bono alterius gratulatur, et malo alterius contristatur. Ac per hoc tali proximo; quoniam ipse uerius dicitur proximus, qui te de proximo attendit, hoc est misericorditer respicit; tali ergo proximo utique, si sapiens fueris, et tibi et illi eris: non quia bono tuo bonus erit, sed quia bono suo boni tui dilector erit. Si autem malus euaseris, non cum illo, sed solus hauries mala. Neque enim malo tuo malus erit, sed in tuo misericors erit. Mestificat eum malitia, sed non sequitur pena sua: irrogat illi tristitiam, non cum illo communicat iniustitiam. Malus itaque non cum proximo bona, sed solus hauries mala; quia tristitiam illam, quam de te habet bonus, suo bono habet, et tuo malo. Illa tristitia illius indicat dilectionem, tuam perditionem: te damnat, illum coronat; te deprimit, illum erigit. Ideo etiam scriptum est, Obedientes estote prepositis uestris: ipsi enim uigilant pro animabus uestris tanquam rationem reddituri: ut cum gaudio hoc faciant, et non cum tristitia; neque enim expedit uobis . uobis ergo non expedit illorum tristitia pregrauari. Nam illis expedit de nostra malitia contristari. Bonos ergo proximos deputa; et esto bonus, tuo quidem bono, non illorum; et ipso non abs te tibi dato, sed diuinitus impertito. Quid enim habes quod non accepisti ? Atque ita, Si sapiens fueris, tibi sapiens eris, et proximis tuis, quibus bonum est de tua bonitate letari. Si autem malus euaseris, solus hauries mala; non etiam illi, quibus et hoc bonum est de tua malitia constristari.



SERMO XXXuI [* 1Kb]  . De eo quod scriptum est in Prouerbiis Salomonis, Sunt qui se diuites affectant, nichil habentes; et sunt qui se humiliant, cum sint diuites. Redemptio anime uiri diuitie eius: pauper autem non suffert minas. Cap. XIII, u\ u\. 7, 8  .



CAPUT PRIMUM.

1. Expositio uerborum Scripture. Sancta Scriptura, que modo in auribus uestris lecta est, admonuit nos, imo per illam Deus qui iubet nobis loqui ad uos, querere uobiscum et pertractare quid sit, et quid sibi uelit quod lectum est: Sunt qui se diuites affectant, nichil habentes; et sunt qui se humiliant, cum sint diuites. Non enim arbitrandum est, neque omnino credendum, quod de istis diuitiis, quibus inflantur superbi, de uisibilibus istis dico atque terrenis, curauerit Scriptura sancta nos admonere, ut uel eas pro magno habeamus, uel non habere timeamus. Quid enim prodest homini, ait aliquis, qui se diuitem uideri affectat, cum nichil habeat? Istum notauit Scriptura atque reprehendit. Sed nec ille ualde admirandus aut imitandus est et pro magno habendus, quem uidetur in laude posuisse, si temporales atque terrenas diuitias intellexeris. Et sunt, inquit, qui se humiliant, cum sint diuites. Ille recte displicet nobis, qui cum nichil habeat, se diuitem affectat. Quid? iste placet nobis, qui cum sit diues, humiliat se? Forte placet quia humiliat se: non tamen placet quia diues est.



CAPUT II.

2. Diuitiarum morbus, superbia. Accipiamus ergo et hoc: non indecorum est, nec inhonestum, nec inutile, quod Scripture sancte nobis commendare uoluerint humiles diuites. Nihil enim in diuitiis tam timendum est, quam superbia. Denique apostolus Paulus hoc admonet Timotheum: Precipe, inquit, diuitibus huius mundi, non superbe sapere . Non enim diuitias expauit, sed morbum diuitiarum. Morbus autem diuitiarum est superbia magna. Nam grandis animus est, qui inter diuitias isto morbo non tentatur: maior animus diuitiis suis, qui eas uincit, non concupiscendo, sed contemnendo. Magnus est ergo diues, qui non se ideo magnum putat quia diues est: qui autem ideo se magnum putat, superbus et egenus est; in carne crepat, in corde mendicat; inflatus est, non plenus. Utres autem duos si uideas, unum plenum, alterum inflatum; in utroque eadem est magnitudo, sed non in utroque eadem plenitudo. Si attendis, falleris; si appendis, inuenies: qui plenus est, difficile mouetur; qui inflatus est, cito aufertur.

3. Diuites non huius mundi. Paupertas et diuitie Christi.---Precipe, ergo, inquit, diuitibus huius mundi. Non adderet, huius mundi, nisi quia sunt et diuites non huius mundi. Qui sunt diuites non huius mundi? Quorum princeps et caput est ille, de quo dictum est,  Pauper pro uobis factus est, cum esset diues. Sed si ille solus, quid profuit? uide quid sequitur: Ut illius paupertate uos ditaremini . Puto quia paupertas Christi non nobis attulit pecuniam, sed iustitiam. Paupertas autem illius unde? Quia mortalis effectus est. Ergo diuitie uere immortalitas: ibi enim uera copia, ubi nulla indigentia.



CAPUT III.

Quia ergo nos immortales fieri non possemus, nisi pro nobis Christus mortalis esset effectus; ideo pauper factus est, cum diues esset. Et non ait, Pauper factus est, cum diues fuisset; sed, Pauper factus est, cum diues esset: paupertatem assumpsit, et diuitias non amisit. Intus diues, foris pauper. Latens Deus in diuitiis, apparens homo in paupertate. uide diuitias eius: In principio erat uerbum, et uerbum erat apud Deum, et Deus erat uerbum: hoc erat in principio apud Deum. Omnia per ipsum facta sunt. Quid ditius eo, per quem facta sunt omnia? Aurum habere diues potest, creare non potest. Cum itaque iste eius diuitie commendate essent, uide paupertatem eius: Et uerbum caro factum est, et habitauit in nobis . Hac eius sumus paupertate ditati: quia sanguine eius, qui manauit de carne eius, quod uerbum caro factum est, ut habitaret in nobis, conscissus est saccus peccatorum nostrorum. Per sanguinem illum abiecimus pannos iniquitatis, ut indueremur stola immortalitatis.

4. Omnes boni fideles diuites sunt intus. Hiems et estas nostra que. Omnes ergo diuites boni fideles. Nemo se contemnat, pauper in cella, diues in conscientia. Diues quippe in conscientia securior dormit in terra, quam diues in purpura [1 1Kb] . Ibi non excitat sollicitudo maligna, compuncto corde de scelere. Serua diuitias in corde tuo, quas tibi contulit paupertas Domini Dei tui. Imo ipsum adhibe tibi custodem: ne pereat de corde quod dedit, seruet ipse qui dedit.



CAPUT Iu.

Omnes ergo diuites boni fideles, sed non diuites huius mundi. Denique diuitias suas nec ipsi sentiunt; sentient postea. uiuit radix, sed hiemis tempore etiam uiridis arbor aride similis est. Tempore quippe hiemis et arbor que aret, et arbor que uiget, utraque nuda est honore foliorum, utraque uacua honore fructuum: ueniet estas, et discernet arbores: uiua radix folia producit, impletur fructibus; arida inanis estate, sicut hieme, remanebit. Itaque illi horreum preparatur, huic securis adhibetur, ut amputata in ignem mittatur. Sic estas nostra, Christi est aduentus: hiems nostra, Christi occultatio: estas nostra, Christi reuelatio. Denique arboribus bonis et fidelibus hanc allocutionem prebet Apostolus: Mortui enim estis, et uita uestra abscondita est cum Christo in Deo. Certe mortui: sed mortui specie, uiui in radice. Attende autem uenturum tempus estatis, quomodo sequatur, et dicat: Cum autem Christus apparuerit uita uestra, tunc et uos cum ipso apparebitis in gloria . Hi sunt diuites, sed non huius mundi.

5. Diuites huius mundi non contempti a Christo. Diuitiarum  inanitas et periculum. Nec tamen et diuites mundi contempti sunt. Et ipsos lucratus est sua paupertate, qui cum diues esset, propter nos pauper effectus est. Nam si eos contempsisset, et in numero sanctorum habere noluisset, non Timotheo, sicut dicebam, Apostolus precepisset, ut et ipse preciperet: Precipe, inquit, diuitibus huius mundi non superbe sapere. Inter hos qui fide sunt diuites, sunt quidam diuites huius mundi. Precipe illis, quia et ipsi membra illius pauperis facti sunt. Precipe illis quid in illis timeas a diuitiis. Non superbe sapere, neque sperare in incerto diuitiarum.



CAPUT u.

Inde enim superbit diues, quia sperat in incerto diuitiarum. Nam si incerta diuitiarum prudenter attenderet, nunquam superbiret, sed semper timeret: quanto esset ditior, tanto fieret sollicitior, et secundum hanc uitam, non solum secundum illam. Multi enim in istis seculi perturbationibus securiores pauperes fuerunt. Multi autem propter suas diuitias quesiti et correpti sunt. Multi se habuisse planxerunt, quod semper habere minime potuerunt. Multos penituit consilium sui Domini non recepisse, qui dixit: Nolite uobis thesauros condere in terra, ubi tinea et comestura exterminat, et ubi fures effodiunt et furantur: sed thesaurizate uobis thesaurum in celis. Non dico uobis ut perdatis, sed ut migretis. Multi enim hoc facere noluerunt, et non se obedisse doluerunt; quando non solum sua perdiderunt, sed propter illa et ipsi perierunt. Precipe ergo diuitibus huius mundi non superbe sapere: et fiet in eis quod audiuimus in prouerbio Salomonis, Sunt qui se humiliant, cum sint diuites. Et secundum istas diuitias temporales fieri potest. Sit humilis: plus gaudeat quia christianus est, quam quia diues est. Non infletur, non extollatur: attendat pauperem fratrem, non dedignetur frater pauperis appellari. Quantumcumque enim diues sit, ditior est Christus, qui fratres suos esse uoluit pro quibus sanguinem suum fudit.



CAPUT uI.

6. Diuitie ad quid prodesse possunt. Tamen ne dicerent diuites, non se habere quid faciant de diuitiis suis, admonuit Timotheum, ut eos etiam consilio regeret, non solum precepto cohiberet: cum dixisset, Neque sperare in incerto diuitiarum; ne se spem perdidisse arbitrarentur, subiecit, Sed in Deo uiuo, qui prestat nobis omnia abundanter ad fruendum: temporalia ad utendum, eterna ad fruendum. Sed de diuitiis suis quid faciant? Diuites sint, inquit, in operibus bonis, facile tribuant. Hoc prosint diuitie, ne sit tibi difficultas tribuendi. uult enim pauper, et non potest: uult diues, et potest. Facile tribuant, communicent, thesaurizent sibi fundamentum bonum in futurum, ut apprehendant ueram uitam . Nam ista uita falsa est. Huius uite falsitate deceptus ille in purpura et bysso, iacentem ulcerosum pauperem ante suam ianuam contemnebat. Sed ille linctus a canibus, thesaurum sibi eternum in Abrahe gremio comparabat, et si non abundanti facultate, pia tamen et opima uoluntate. Ille autem diues, qui sibi magnus uidebatur in purpura et bysso,  mortuus sepultus est in inferno. Et quid inuenit? Aeternam sitim, indeficientes flammas. Successit ignis purpure et bysso: ea tunica ardebat, qua se exspoliare non poterat. Pro epulis ariditas, et desiderium gutte de digito pauperis, sicut illi micarum de mensa diuitis [1 1Kb] . Sed illius egestas preteriens, huius pena permanens [2 1Kb] . Hoc attendant diuites huius mundi, et non superbe sapiant. Facile tribuant, communicent: thesaurizent sibi fundamentum bonum in futurum; ubi sunt ueri diuites [3 1Kb] , sed non huius mundi: ut apprehendant ueram uitam.



CAPUT uII.

7. Diuitiis interioribus diuites. Forte ergo hoc admonuit Scriptura diuina, ubi ait, Sunt qui se diuites affectant, nichil habentes, propter superbos pannosos. Si enim uix toleratur diues superbus, pauperem superbum quis ferat? Meliores sunt ergo illi qui se humiliant, cum sint diuites. uerumtamen de aliis diuitiis se dicere Scriptura testatur: secuta enim adiunxit, Redemptio anime uiri diuitie eius; pauper autem non suffert minas. Intelligere debemus ex alia nescio qua paupertate pauperem, et ex aliis nescio quibus diuitiis diuitem. Altius enim diuites, in corde diuites, pleni fortitudine, opimi pietate, abundantes caritate, secum sunt diuites, interiores sunt diuites. Sunt autem qui se diuites affectant, cum sint pauperes: iusti sibi uidentur, cum sint iniqui. Diuitias quippe illas intelligere debemus: quoniam aperuit Scriptura quid dixerit, Redemptio anime uiri diuitie ipsius, Intellige, inquit, quas tibi diuitias commendem. Quoniam dixi, Sunt qui se diuites affectant, nichil habentes; et sunt qui se humiliant, cum sint diuites; illas temporales et terrenas et uisibiles diuitias cogitabas: ego autem non ipsas dico, sed quas dicam consequenter admoneo; Redemptio anime uiri, diuitie ipsius sunt. Ergo qui non habent anime redemptionem, quia iniqui sunt, et iustos se uideri affectant, quia hypocrite sunt, ipsi sunt de quibus ait, Sunt qui se diuites affectant, nichil habentes: iustos se uolunt uideri, cum in cella conscientie non habeant aurum iustitie. Et sunt pleni [4 1Kb] , tanto humiliores, quanto ditiores: de quibus dictum est, Beati pauperes spiritu, quoniam ipsorum est regnum celorum .



CAPUT uIII.

8. Interiores diuitie, fides, auro preferenda. Quid ergo queris diuitias, que oculis humanis et carneis blandiuntur? Lucet aurum: sed plus lucet fides. Elige quid in corde habere debeas. Intus plenus esto, ubi diuitias tuas Deus uidet, homo non uidet. Nec tamen quia homo non uidet, ideo debes contemnere quod intus habes. uis uidere, quia et oculis iniquorum plus lucet fides, quam aurum? Quomodo laudat etiam auarus dominus seruum fidelem? Nihil illo dicit esse pretiosius: imo eum omnino pretium non habere testatur. Habeo seruum, inquit, non  habet pretium. Exspectas tu unde? Forte bene saltat, aut optimus coquus est. Non: attende interiorem laudem. Nihil, inquit, fidelius. Placet tibi, homo, seruus tuus fidelis, et tu non uis esse Deo seruus fidelis? Attendis quia habes seruum tuum, attende quia habes et Dominum. Seruum tuum potuisti comparare, non creare: Dominus tuus et uerbo suo creauit te, et sanguine suo redemit te. Si uiluisti tibi, recole pretium: si et hoc oblitus es, lege Euangelium, instrumentum tuum. Fidem amas in seruo tuo, et Dominus tuus non querit eam in suo? Redde quod exigis. Quod tibi gaudes reddi ab inferiore, redde superiori. Amas seruum, qui fideliter custodit aurum tuum: noli contemnere Dominum, qui misericorditer custodit cor tuum. Omnes ergo habent oculos ad laudandam fidem, sed quando exigunt reddi sibi. Nam quando ab eis exigitur, claudunt oculos, nolunt eam uidere quam pulchra sit. Aut forte stulta insania propterea nolunt reddere, ne perdant: quomodo timet quis reddere pecuniam; cum enim reddiderit eam, non habebit. Non sic redditur fides: et redditur, et habetur. Mirum dictu: imo si non redditur, non habetur.



CAPUT IX.

9. Diuitie pro anime salute in eleemosynis expendende.---Redemptio anime uiri diuitie ipsius. Merito illi uanissimo diuiti insultauit Deus, ut admoneret nos ne talia imitaremur; cui regio fructuosa succedens, turbauit hominem copia plus quam inopia. Cogitauit enim apud se, dicens: Quid faciam, quo congregem fructus meos? Et cum estuasset arctatus, tandem sibi uisus est inuenisse consilium: sed uanum consilium. Hoc enim consilium non inuenit prudentia, sed auaritia. Destruam, inquit, ueteres apothecas minores, et nouas faciam ampliores, et implebo eas; et dicam anime mee: Anima, habes multa bona, satiare, iucundare. Ait illi: Stulte, in quo tibi sapiens uideris, stulte, quid dixisti? Dico anime mee, Habes multa bona, satiare. Hac nocte auferetur a te anima tua: hec que parasti cuius erunt ? Quid enim prodest homini, si totum mundum lucretur, anime autem sue detrimentum patiatur ? Ideo, Redemptio anime uiri diuitie eius. Has ille uanus et stultus diuitias non habebat. Animam quippe suam eleemosynis non redimebat, fructus perituros condebat. Recondebat, inquam, perituros fructus periturus, nichil largiens Domino ad quem fuerat exiturus. Quam frontem habiturus est in illo iudicio, cum audire ceperit, Esuriui, et non dedisti mihi manducare ? Animam enim suam superfluis et nimiis epulis satiare cupiebat, pauperum tot inanes uentres superbissimus contemnebat. Nesciebat pauperum uentres apothecis suis esse tutiores. Quod enim recondebat in illis apothecis suis, fortassis et a furibus auferebatur: si autem reconderet in pauperum uentribus, in terra quidem digerebatur, sed in celo tutius seruabatur. Ergo, Redemptio anime uiri diuitie ipsius.



CAPUT X.

10. Paupertas animi pre timore minarum animi deficientis. Et quid sequitur? Pauper autem non suffert minas. Pauper, scilicet inanis iustitia,  non habens intus spiritus plenitudinem, ornamenta spiritualia, supellectilem spiritualem, totumque illud quod oculis non uidetur, sed mente plus cernitur [1 1Kb] : non habens hec intus, non suffert minas. Quando ei dictum fuerit ab aliquo potente, Dic hoc uerbum contra inimicum meum, dic falsum testimonium, ut eum quem uolo opprimam et domem; forte tentat: Non facio, non mihi adduco peccatum. Tantum negat, quousque diues minari incipiat. Sed quia pauper est, non suffert minas. Quid est, pauper est? Non habet diuitias interiores, quas martyres habuerunt, qui pro ueritate ac fide Christi omnes minas seculi contempserunt. Nihil de corde perdiderunt, in celo quantum inuenerunt? Pauper ergo non suffert minas. Non potest dicere diuiti cogenti se ad alicuius iniuriam proferre falsum testimonium, Non facio. Non habet intus unde respondeat, non est thesauro interiore solidatus et plenus: non est qui dicat, quia non habet unde dicat; non est qui dicat, Quid mihi facturus es qui minaris? Ut multum, ablaturus quod habeo: tollis quod relicturus sum; tollis, quod etsi non tollas, dum uiuo forsitan perditurus sum: de arca interiore nichil perdo. Cum mihi minaris auferre quod intus habeo, uere uis auferre quod intus habeo. Sed illud potes auferre et habere: fidem si minando abstuleris, et ego perdo, et tu non habebis. Non ergo facio quod hortaris, non curo quod minaris. Sed potes seuiendo etiam de patria me pellere. Nocuisti, si illuc me expuleris, ubi Deum meum inuenire non possum. Forte ualebis etiam occidere. Ruente carnali domo, incolumis habitator abscedo, et ad illum cui seruo fidem securus exibo, et te amplius non timebo. uide enim quid minaris, ut falsum testimonium dicam: mortem minaris, sed corporis. Plus ego eum timeo, qui dixit, Os quod mentitur, occidit animam . His diuitiis intus plenus et opimus, talia minanti uel meliora respondet. Pauper autem non suffert minas.



CAPUT XI.

11. Diuitie uere a Deo expetende. Simus ergo diuites, et timeamus esse pauperes. Queramus autem impleri cor nostrum diuitiis ab illo qui uere diues est. Et si forte unusquisque uestrum intrat in cor suum, et illic diuitias istas non inuenit, pulset ad diuitem: fiat ante ianuam illius pius mendicus, ut sit illo donante diues impletus. Et uere, fratres mei, paupertatem nostram, egestatem nostram debemus Domino Deo nostro confiteri. Hanc confitebatur Publicanus, qui nec oculos ad celum audebat leuare. Non enim habebat cum qua substantia leuaret oculos suos homo peccator. Attendebat ad inanitatem suam: sed plenitudinem Domini cognoscebat, nouerat se ad fontem uenisse sitientem. Aridas fauces ostendebat, pie ubera implenda pulsabat: Domine, inquit, tundens pectus, oculos deiiciens in terram, propitius esto mihi peccatori. Dico ego, quia iam ex aliqua parte diues erat, cum ista cogitabat et petebat. Nam si adhuc omni modo pauper erat, huius confessionis gemmas unde proferebat? Sed tamen abundantior et plenior de templo descendit iustificatus. Ille autem  Phariseus ad orationem ascendit, et nichil rogauit. Ascenderunt, inquit, ad templum orare. Iste rogat, ille non rogat. Sed ille unde orat? Sunt qui se diuites putant, nichil habentes. Domine, inquit, gratias tibi ago, quia non sum sicut ceteri homines, iniusti, raptores, adulteri, sicut etiam hic Publicanus. Ieiuno bis in sabbato, decimas do omnium que possideo. Iactauit se: sed inflatio est ista, non plenitudo. Diuitem se putauit nichil habens: pauperem se ille cognouit iam aliquid habens. Ut nichil aliud dicam, habebat ipsam confessionis pietatem. Et descenderunt ambo. Sed iustificatus, inquit, Publicanus ille magis quam Phariseus: quia omnis qui se exaltat, humiliabitur; et qui se humiliat, exaltabitur .



SERMO XXXuII [* 1Kb]  . De lectione Prouerbiorum Salomonis, ab eo loco ubi dictum est, Mulierem fortem quis inueniet? etc., usque, Et laudetur in portis uir eius. Cap. XXXI, u\. 10-31  . Que de muliere forti dicuntur in illo Prouerbiorum capite, ad Ecclesiam referuntur.



CAPUT PRIMUM.

1. Prestabit nobis, qui diem istum commendauit in sanctis suis, ut infirmitas uocis nostre sufficiat intentioni uestre. Hoc ideo commendaui, ut me silentio uestro adiuuare dignemini: animus enim promptus est ad uos, sed caro infirma. Et ipse animus, quecumque forte gaudia de Scriptura Dei concepit, parturit et parere querit in auribus et mentibus uestris: prestate in uobis nidum sermoni. Commendatur enim et in Scriptura turtur, querere nidum sibi, ubi ponat pullos suos . Et hoc quod gestamus in manibus, Scriptura scilicet quam uidetis, commendat nobis inquirendam et laudandam mulierem quamdam, de qua paulo ante, cum legeretur, audistis, magnam, habentem magnum uirum, eum uirum qui inuenit perditam, ornauit inuentam. De hac secundum lectionis tenorem, quam me portare conspicitis, pauca pro tempore, que Dominus suggesserit, dicam. Dies enim est martyrum: et ideo magis laudanda est mater martyrum. Iam que sit ista mulier, me proloquente accepistis: uidete etiam ut me legente agnoscatis. Omnis nunc auditor, quantum ex affectu uestro satis apparet, dicit in corde suo, Ecclesia debet esse. Confirma istam cogitationem. Nam que potuit esse altera martyrum mater? Ista est: quod intellexistis, hoc est; de qua muliere uolumus aliquid  quid dicere, Ecclesia est. Non enim deceret nos loqui de quacumque alia muliere. Quanquam et in recitatione passionis martyrum audiuimus feminas, de quibus decenter loquamur: sed nec eas pretermittimus, quando earum matrem laudamus.



CAPUT II.

2. Ecclesia latere non potest. Attendite cuius membra estis: inspicite cuius filii estis. Mulierem fortem quis inueniet? Congruit diei martyrum fortitudo mulieris. Nisi enim fortis esset illa mulier, membra eius in passione defecissent. Mulierem fortem quis inueniet? Difficile est inuenire eam, imo difficile est nescire eam. Nonne ipsa est ciuitas in monte, que abscondi non potest ? Quare ergo dictum est, Quis inueniet? cum dici debuerit, Quis non inueniet? Sed tu ciuitatem in monte positam uides: ut autem in monte poneretur, inuenta est que perierat. Quando illustrata est, quis eam non uidet? quando latebat, quis eam inueniret? Ipsa enim ciuitas est, et una illa ouis, quam perditam quesiuit pastor, et inuentam gaudens in humeris reportauit . Iste pastor, mons est: ouis autem in humeris eius, ciuitas in monte. Facile est ut uideas eam collocatam in monte: quando eam inuenires, cum lateret in uepribus, in spinis utique delictorum suorum? Ibi enim quesisse magnum est: ibi inuenisse mirabile est. Hec eius difficilis inuentio commendatur, cum dicitur, Mulierem fortem quis inueniet? Quis enim, quia unus; non quia nec unus. Quomodo dictum est de ipso uiro eius, leone de tribu Iuda, de quo propheta ante predixit, Ascendisti recumbens: utique in cruce. Ascendisti, crux est; recumbens, mors est. Quid est enim. Ascendisti, nisi quod scriptum est, Et crucifixerunt eum? Unde et ipse ait, Sicut exaltauit Moyses serpentem in eremo, ita exaltari oportet Filium hominis; ut omnis qui credit in eum non pereat, sed habeat uitam eternam  Quid est, recumbens? Et inclinato capite tradidit spiritum . Cum ergo et ibi diceretur, Ascendisti recumbens; secutus est, Dormisti sicut leo. Dormisti sicut leo: non fugisti sicut uulpes. Quid est, Dormisti sicut leo? De potestate, non de necessitate. Cum autem dictum esset, Dormisti sicut leo; secutus ait, Quis suscitabit eum ? Quis suscitabit? neque enim nemo: sed quis hominum? Quia nonnisi Deus, qui eum exaltauit a mortuis, et donauit ei nomen quod est super omne nomen . Suscitauit et ipse se: unde ait, Soluite templum hoc, et in triduo suscitabo illud . Et modo quando auditis, Mulierem fortem quis inueniet? nolite putare de Ecclesia dici que latet [1 1Kb] , sed de illa que ab uno inuenta est, ut neminem lateret. Ergo describatur, laudetur, commendetur, amanda ab omnibus  nobis ut mater: nam unius uxor est. Mulierem fortem quis inueniet? Mulierem istam tam fortem quis non uidet? Sed iam inuentam, iam eminentem, iam conspicuam, iam gloriosam, iam ornatam, iam lucidam; iam, ut cito explicem, toto terrarum orbe diffusam.



CAPUT III.

3. Pretiosior autem est lapidibus pretiosis, que eiusmodi est. Quid magnum, quia pretiosior est mulier hec lapidibus pretiosis? Si modo humanas auaritias cogitetis, si ad proprietatem accipiantur lapides pretiosi, quid magnum est, quod quibuslibet lapidibus pretiosior inuenitur Ecclesia? Nulla talis comparatio est: sed sunt lapides pretiosi in illa. Tam pretiosi sunt lapides isti, ut uiui dicantur . Sunt ergo lapides pretiosi ornantes eam: sed est ipsa pretiosior. uolo aliquid commendare Charitati uestre, quantum capio, quantum capitis, quantum timeo, quantum timere debetis [1 1Kb] de his lapidibus pretiosis. Sunt in Ecclesia lapides pretiosi, et semper fuerunt, docti, abundantes scientia et eloquio et omni instructione Legis. Pretiosi plane lapides isti sunt: sed ex eorum numero quidam aberrauerunt ab ornamento mulieris huius. Quantum enim pertinet ad doctrinam et eloquium unde fulget [2 1Kb] , lapis pretiosus erat Cyprianus: sed mansit in huius ornamento. Lapis pretiosus erat Donatus: sed resiluit a compage ornamenti. Ille qui mansit, in ea se amari uoluit [3 1Kb] : ille qui inde excussus est, preter illam nomen sibi quesiuit. Ille permanens cum illa, ad illam collegit: ille resiliens, non colligere, sed spargere concupiuit. Mali filii, quid sequimini lapidem pretiosum, de ornamento huius mulieris excussum? Respondetis mihi, Quid enim? Tu sic intelligens quomodo ille? aut sic loqueris quomodo ille? aut tam doctus es quam ille? Sit licet intelligens: Intellectus bonus, omnibus facientibus eum . Sit licet doctus, licet liberalibus disciplinis et mysteriis Legis instructus, lapis est pretiosus: redi ab illo ad istam, Pretiosior est lapidibus pretiosis. Lapis pretiosus si non sit in ornamento mulieris huius, iacet in tenebris. Lapis pretiosus quolibet iacet, iacet in tenebris: opus illi erat ut in ornamento huius femine permaneret, et esset in compagine ornamenti eius. Ego autem fidenter dixerim, pretiosi lapides ideo dicti sunt, quia caro ualent [4 1Kb] : iam ille uilis est, pretium perdidit, qui non habet caritatem. Doctrinam suam iactet licet, linguam suam iactet licet: audiat estimatorem uerorum lapidum matrone huius; audiat, inquam, quemdam artificem ornamenti inspectorem. Quid iactat linguam suam, iam non pretiosus, sed uilis lapis? Si linguis hominum loquar, inquit, et Angelorum, caritatem autem non habeam, factus sum eramentum  sonans, aut cymbalum tinniens . Cymbalum est lapis ille: iam non fulget, sed tinnit. Ergo discite lapides estimare, negotiatores regni celorum: nullus uobis lapis placeat, preter huius mulieris ornamentum. Hec que pretiosior est lapidibus pretiosis, ornamenti sui ipsa pretium est.



CAPUT Iu.

4. Confidit super eam cor uiri eius. Plane confidit, et ut confidamus docuit. Commendauit enim Ecclesiam usque ad terminos terre, per omnes gentes, a mari usque ad mare. Hec si non usque ad finem perseuerauerit, non super eam cor uiri eius confidit. Confidit super eam cor uiri eius: prescius confidit, falli non potest qui confidit. Non dictum est, Confidit super eam cor filiorum: poterant enim filii eius paruuli falli; illius cor nullum mendacium decipit. uerum est ergo, quod confidit. Que talis est, spoliis non indigebit. Non quia non querit spolia, ideo non indigebit: sed quia multis abundabit. Que talis est, spoliis non indigebit. Undique spoliat mundum, ubique diffusa; rapit undique tropea diabolo. Hoc enim ei promisit uir eius [1 1Kb] , cui dicit in alio psalmo: Exsulto ego in uerbis tuis, sicut qui inuenit spolia multa . Quemadmodum spoliis indiget, que undique rapit, undique trahit, undique acquirit?

5. Operatur enim uiro suo bona, et non mala in omni tempore. Hinc est quod exspoliat mulier ista gentes, operando uiro suo bona, et non mala. In omni tempore operatur bonum, et non malum: nec sibi, sed uiro; ut qui uiuit, iam non sibi uiuat, sed ei qui mortuus est pro omnibus, et resurrexit . uiro ergo operatur bonum, coram Deo operatur bonum: illi seruit, illi deuota est; illum diligit, illi placere semper studet. Non se ornat, nec propter oculos suos, nec propter oculos alienos. Non est de sibi placentibus, non est de sua querentibus: Operatur enim uiro suo. Qui autem sibi operantur, omnes sua querunt, non que Iesu Christi .



CAPUT. u.

6. Inueniens lanam et linum, fecit utile manibus suis. Lanificam et linificam matronam istam sanctus sermo describit. Queritur autem a nobis quid sit lana, quid sit linum. Lanam carnale aliquid puto, linum spirituale. Hoc coniicere audeo ex ordine uestimentorum nostrorum: interiora sunt enim linea uestimenta; lanea, exteriora. Quidquid carne operamur, in promptu est: quidquid spiritu, in secreto. Operari autem carne, et non operari spiritu, quamuis bonum uideatur, utile non est. Operari autem spiritu, et non operari carne, pigrorum est. Inuenis hominem porrigentem manu eleemosynam pauperi, nec tamen de Deo ibi cogitantem, sed hominibus placere cupientem: lanea uestis uideri potest, interiorem lineam non habet. Inuenis alium dicentem tibi, Sufficit mihi in conscientia Deum colere, Deum adorare; quid mihi opus est aut in ecclesiam ire, aut uisibiliter misceri Christianis? lineam uult habere sine tunica lanea. Non nouit, neque commendat talia  opera mulier ista. Dicenda sunt quidem et docenda spiritualia sine carnalibus [1 1Kb] : sed illi qui accipiunt, debent et tenere spiritualia, et non carnaliter operari carnalia. Inuenit hec mulier lanam et linum, et fecit utile manibus suis. Lana ista et linum hoc, in Scripturis sanctis est. Multi inueniunt, sed nolunt facere aliquid utile manibus suis. Inuenit, et fecit. Cum auditis, inuenitis: cum bene uiuitis, facitis. Inueniens lanam et linum, fecit utile manibus suis. uidete illam, cui dicitur: In dexteram et in sinistram extende; semen enim tuum hereditabit gentes: non est quod parcas, porrige longius funiculos tuos . uidete illam: Facta est quasi nauis, qua negotiator a longe congerit sibi diuitias. Diuitie mulieris huius, laudes uiri eius. uidete quam a longe congerit sibi diuitias: A solis ortu usque ad occasum, laudabile nomen Domini .



CAPUT uI.

7. Exsurgit de noctibus, et dedit escas domui, et opera ancillis. Exsurgit de noctibus: quid ualent noctes? Non eam premunt, non eam in tenebris iacere cogunt. Et de noctibus exsurgit: noctes, tribulationes sunt. Sed cui hec, et de noctibus consurgit, et in tribulationibus proficit. Et dedit escas domui: in noctibus prebuit se imitandam; faciens docuit, quod faciendum dixit; et tunc dedit eis escas. Quis comedat de nocte? Prorsus et tunc dedit escas. quibus enim dedit, semper esuriunt. Beati enim qui esuriunt et sitiunt iustitiam, quia ipsi saturabuntur . A nocte spiritus meus uigilat ad te, Deus . Media nocte surgebam ad confitendum tibi . Hec alimenta nocturna abundant in domo mulieris huius. Nemo ibi famem patitur, nec palpat ut inueniat quod manducetur: ardet ibi lucerna prophetie. Sed numquid manducandum est et uacandum? Illa enim que dedit escas domui, dedit et opera ancillis. Ancille iste ipsius sunt, an uiri eius? An quia uiri ipsius sunt, et ipsius sunt? An multe ancille ipsa est? Ipsa enim quanquam materfamilias, tamen ancillam se non dedignetur. Attendat pretium suum, diligat Dominum suum. Agnoscat, inquam, se ancillam, nec timeat conditionem. Nec enim dedignatur ille coniugem facere, quam tanti emit. Et unaqueque coniux bona maritum suum dominum uocat. Prorsus non solum uocat, sed hoc sapit, hoc sonat, hoc gestat corde, hoc profitetur ore, tabulas matrimoniales instrumenta emptionis sue deputat. Est ergo ancilla, dans opera ancillis. Est ancilla: eius enim filius est qui dicit, Ego seruus tuus, et filius ancille tue .



CAPUT uII.

8. Quesiturus eras quid agat illis operibus etiam nocturnis; audi quid agat: Prospiciens agrum mercata est. Prospiciens, non in presenti, sed in futuro, mercata est agrum istum: prospiciens fide, spe. Inde et de noctibus surgit. Si enim quod non uidemus speramus, per patientiam exspectamus . In omnibus tribulationem patiens: prospicit enim agrum [2 1Kb] quem mercatur. Inde enim  mulier fortis dicitur. Quid sunt noctes ille pre agro illo [1 1Kb] ? Quod enim ad presens temporale est et leue tribulationis nostre , in incredibilem modum eternum glorie pondus operatur in nobis , non respicientibus que uidentur, sed que non uidentur. Que enim uidentur, temporalia sunt; que autem non uidentur, eterna . Qualis est ager ille? Que pulchritudo eius est? Inardescamus ad eum possidendum. Putamus non ipse est, de quo dixit Deus, Et species agri mecum est ?

9. Prospiciens agrum mercata est. Ubi mercata est, habet ibi agrum. Ubi agrum? Ubi mercata est? Ubi posuit et thesaurum suum, ut fieret ei, Ubi est thesaurus tuus, ibi est et cor tuum . Prospiciens agrum mercata est. Unde mercata est? Ne forte tu desperes, et suspires, et nichil agas, ager iste segnem amatorem non amat. Ibi certe cum ad eum ueneris, forsitan requiesces, nec opus erit ut labores. Non enim est talis ager ille, qualis iste, ubi Adam in sudore uultus sui comedit panem suum . Modo tamen ut ad illius agri speciem peruenias, compara tibi unde compares agrum ibi [3 1Kb] . Quid? Collige pretium. Hoc enim agit hec mulier. uidete si tacitum est. Cum dictum est, Prospiciens agrum mercata est: tanquam diceres, Unde mercata est?



CAPUT uIII.

De fructibus, ait, manuum suarum plantauit possessionem. Ipsa erant opera que dabat ancillis, ut de fructibus manuum suarum plantaret possessionem in eternum. Illam enim possessionem dixit, que futura est. Hoc insinuat uerbo quod ait, Prospiciens.

10. Succincta fortiter lumbos suos, firmauit brachia sua. uere fortis. uide si non est ancilla. Quam deuote seruit, quam apparate! ne fluitantes sinus carnalium concupiscentiarum impediant operantem; succingit lumbos, ut nichil superfluum calcet, dum in opere festinat. Ibi enim castitas mulieris huius, zona precepti constricta, et ad omne opus bonum semper parata. Succincta fortiter lumbos suos, firmauit brachia sua, non defectura. Unde hoc? Gustauit quia bonum est operari. Ubi est palatum, quod gustatur hoc? Fugiunt homines laborem, quasi amarum: timendo gustare, nesciunt quid amare. Bonum opus facit conscientia bona [4 1Kb] . Et quid dulcius, fratres, bona conscientia? Que si non est, pungit; amara sunt omnia [5 1Kb] . Gusta ergo, gusta, et uidebis quomodo sapiat, quam te delectabit, quam postea non desines, nisi totum consumas. Gustauit quia bonum est operari.

11. Non exstinguetur lucerna eius tota nocte. Nemo  accendit lucernam, et ponit sub modio . Tu illuminabis lucernam meam, Domine . Lucerna eius, spes eius. Ad illam operatur omnis homo, quidquid boni ad spem facit. Et in nocte ardet lucerna ista. Quod enim non uidemus, speramus: ideo nox est. Si autem et non uidemus, et non speramus: et nox est, et lucerna non ardet. Quid infelicius talibus tenebris? Ut autem non deficiamus in tenebris, et per patientiam exspectemus, quod non uisum speramus, tota nocte ardeat lucerna nostra. Qui enim nobis quotidie loquitur uerbum, tanquam oleum infundit, ne lucerna exstinguatur.

12. Manus suas extendit ad utilia. Quantum extendit has manus? A mari usque ad mare, et a flumine usque ad terminos orbis , quo peruenit [1 1Kb] . Unde non frustra dictum est, In dexteram et sinistram extende . Extendit manus suas, sed ad utilia.



CAPUT IX.

13. Brachia quoque sua firmauit in fusum. Non ab infundendo: sed in illud instrumentum lanificii, quod uocant fusum. De fuso isto, quod Dominus donat, dicam: neque enim ista lanificia sunt a uiris aliena. Audite quid sit, Brachia sua firmauit in fusum. Potuit dicere, In colum. Fusum dixit, forte non frustra. Quamuis possit uideri, nec absurde intelligi de fuso lanificium significatum, de lanificio bonum opus, tanquam caste mulieris et matrone impigre et diligentis: tamen ego, karissimi, in isto fuso, quod intelligo, non tacebo. Omnis qui uiuit in bonis operibus in sancta Ecclesia, non neglector, sed effector preceptorum Dei, quid faciat eras, nescit; quid fecerit hodie, scit. De futuro opere timet, de preterito gaudet: et ut perseueret in bonis operibus, uigilat; ne forte negligens futurorum, perdat preteritum. In orando tamen Domino, in omni deprecatione sua, non habet firmam conscientiam de opere futuro, sed de preterito; ex eo quod fecit, non ex eo quod facturus est. Iam ergo si hoc uerum esse mecum uidetis, attendite in lanificio duo instrumenta ista, colum et fusum. In colo lana inuoluta est, que filo ducenda et nenda transeat in fusum. Quod in colo est inuolutum, est futurum: quod in fuso collectum est, iam preteritum est. Opus ergo tuum in fuso est, non in colo. In colo enim est, quod facturus es; in fuso, quod fecisti. uide ergo si aliquid habes in fuso, ubi firmentur brachia tua. Ibi erit fortis conscientia tua, ibi securus Deo dices: Da, quia dedi; dimitte, quia dimisi; fac, quia feci. Non enim petis premium, nisi opere gesto, non opere gerendo. Quidquid ergo operaris, totus animus ad fusum sit. Quia et quod pendet in colo, ad fusum traiiciendum est: non autem illud quod collectum est in fuso, ad colum reuocandum est. Ergo uide quid agas, ut habeas in fuso, ut brachia tua firmes in fusum, ut totum coletur ad fusum, ut habeat aliquid fusum quod te consoletur, quod te confirmet, quod tibi det fiduciam deprecandi et sperandi promissa.



CAPUT X.


14. Et quid agam? forte dicis: quid me iubes habere in fuso? Audi quid sequitur: Manus autem suas aperuit pauperi. Eia, non nos pudeat lanificium sanctum docere uos. uidete, si quis habet plenum sacculum, plenum horreum, plenam apothecam: omnia ista in colo sunt, transeant in fusum. uidete quomodo net [1 1Kb] , imo uidete quomodo neiat. Dum omnes instruantur, grammatici non timeantur. Manus autem suas aperuit pauperi, fructum autem porrexit inopi. Manus pauperi, fructum inopi. Est quidam pauper, manus tuas querit: est quidam inops, fructum tuum querit. Qui querere non uult a te, nisi quod neccessitati sue prosit, pauper est, manus tuas querens. Est autem alius inops, qui dicit: Quasi nichil habentes, et omnia possidentes . Non quasi necessitati sue uult satisfieri de dato tuo; sed tanquam in arbore dominica, quam plantauit et rigauit, fructum querit. Ipsum audi de quibusdam dicentem, cum de talibus loqueretur: Non quia quero datum, sed requiro fructum .

15. Non est sollicitus de his que in domo sunt uir eius, cum alicubi demoratur. Non est sollicitus que in domo sunt, uir eius: quia nouit Dominus qui sunt eius . Quomodo sit sollicitus: quando quos predestinauit, ipsos et uocauit; et quos uocauit, ipsos et iustificauit; et quos iustificauit, ipsos et glorificauit? Si Deus pro nobis, quis contra nos ? Non est sollicitus uir eius: nouit suos, nouerunt eum sui. Cum alicubi demoratur. Ubi demoratur, nisi unde uenturus est? Demoratur ibi, quasi tardat ibi. Multi enim iam desiderant aduentum eius; et desiderium eorum differtur, donec impleatur numerus membrorum matrone huius. Multi autem ad suam impietatem tarditate illius abutuntur; et dicit malus seruus, Tardat dominus meus. Et incipit cedere conseruos; et inebriari cum malis. ueniet dominus eius in die qua nescit, et hora qua ignorat, et diuidet eum. Ministrorum enim et prepositorum corpus est, quod dat in tempore conseruis cibaria [2 1Kb] . Diuidet, inquit, eum. Habet bonos et malos, et separat malos a bonis. Et partem eius cum hypocritis ponet. Non totum ministrum: quia sunt ibi et desiderantes aduentum Domini. Sunt ibi et ex illo numero, de quo dicitur, Beatus ille seruus, quem, cum uenerit dominus, inuenerit ita facientem . Ergo ueniet, et diuidet eum.



CAPUT XI.

16. Nunc interim demoratur alicubi: sed non est sollicitus quid agatur in domo. Omnes enim apud eam uestiti sunt. Numquid de nuditate seruorum suorum sollicitus erit, cum alicubi demoratur, habens coniugem talem? uestiti sunt, et optime. Quam optime uultis nosse? Quotquot in Christo baptizati estis, Christum induistis . Omnes omnino apud eam uestiti sunt. Et boni serui et mali serui uestiti sunt: sed boni serui uestiti sunt, qui Christum induerunt, non tantum in forma Sacramenti,  sed etiam in opere exempli, sequentes uestigia Domini sui; alii uero usque ad Sacramentum, reddituri de sua ueste rationem. Non cessat tamen illa mulier, non cessat illa mulier omnes uestire: ut nemo queratur, nemo dicat, Ideo non sum bene operatus, quia non sum uestitus. uidete ergo, quemadmodum induti esse debeatis. Pro uestibus nostris etiam opus faciamus. Omnes enim apud eam uestiti sunt.



CAPUT XII.

17. Quid uiro suo? Que seruos uestit, uiro suo nichil operatur? Duplicia pallia fecit uiro suo. Iam acclamatis: credo quod agnoscitis que sunt duplicia pallia, que facit Ecclesia uiro suo. Pallia que illi facit, laudes sunt: laudes fidei, laudes confessionis, laudes predicationis. Quare duplicia? Christum laudas, Deum laudas et hominem. Dupliciter lauda, et simpliciter lauda: dupliciter, quia homo est et Deus; simpliciter, ut non sis fictus. Nescio que mulier apud Photinum quemdam, lapidem quasi pretiosum de ornamento huius mulieris excussum, iam uilem et abiectum, unde heretici Photiniani appellantur, hoc elegit quasi simplex pallium facere uiro suo. Non accepit ille utique a sua coniuge, uere sua, sicut scriptum est, Unius duplicia sunt pallia [1 1Kb] . Ille enim Christum solum hominem dixit. Rursus exstitit nescio que alia detestanda mulier, quasi et ipsa texens uiro pallium, texens autem pannosas fabellas. Ait enim: Christus Deus est tantum, omnino hominis nichil habens. Hoc Manichei dicunt. Photiniani, Homo tantum; Manichei, Deus tantum. Illi nichil diuinum in Domino confitentur; isti quasi totum diuinum, et tamen tam falsum, ut nec saltem humanum. Si enim homo non erat, ergo mortuus non est, ergo crucifixus non est, ergo nec resurrexit. Qui ille resurgere potuit, qui mortuus non est [2 1Kb] ? Ergo et dubitanti discipulo falsas cicatrices ostendit. Procul dubio enim false cicatrices ille fuerunt, si uera uulnera non precesserunt. Si autem uera uulnera precesserunt, uera caro: si uera caro, uera mors, uera crux, uerus homo, et totus ueritas: laus abundans de colo huius mulieris [3 1Kb] . Qui autem ista laudabiliter duplicia pallia timuerunt, mendacio duplices remanserunt. Duplicia pallia fecit uiro suo. Prorsus duplicia pallia fecit. Confitere Deum, confitere hominem; lauda Deum in homine, lauda hominem in Deo. Texuit pretiosissimum illud pallium laudis, In principio erat uerbum, et uerbum erat apud Deum, et Deus erat uerbum: hoc erat in principio apud Deum. Texuit et aliud pallium, propter conuersationem inter homines quotidianam: uerbum caro factum est, et habitauit in nobis . Duplicia pallia fecit uiro suo.



CAPUT XIII.

18. De bysso et purpura uestimenta  sibi fecit. Non enim decebat matronam tanti uiri, uel nudam incedere, uel pannosam. Fecit de bysso et purpura uestimenta sibi. De bysso, candida confessione; de purpura, gloriosa passione. Huius byssum, cum oramus, agnoscimus; huius purpuram in martyribus mane laudamus [1 1Kb] .

19. Conspicuus autem fit in portis uir eius. Ille qui alicubi demoratur, ille qui pro tali coniuge de domo sua sollicitus non est, ille quem demorantem alicubi nunc nemo uidet [2 1Kb] , conspicuus fit in portis. Attende quando; uide quod sequitur: Cum sederit in concilio cum senioribus terre. Nihil euidentius; lege aliam prophetiam: ueniet ad iudicium cum senioribus populi sui . In illo concilio, hoc est, in illo iudicio, iudicantibus secum sanctis, quibus dictum est, Sedebitis super duodecim sedes, iudicantes duodecim tribus Isrel , conspicuus erit. ueniet enim Filius hominis, sicut dixit, in maiestate sua, et omnes Angeli eius cum eo . Ibi omnes Angeli et Archangeli celorum, et Angeli annuntiatores uerbi Dei. Etenim et propheta dictus est angelus: angelus enim nuntius est. Et, Ecce ego mitto angelum meum ante faciem tuam, de Ioanne dictum est ; et, Sicut angelum Dei excepistis me, Apostolus loquitur . Ille ergo, ille alicubi nunc demorans, de quo multi dicunt, Quando uenturus est? aut, Quis uenturus est? conspicuus erit in portis, hoc est, in aperto, in manifesto. In portis conspicuus erit: sed alios admittet, contra alios claudet. Erit conspicuus in portis uir eius, cum sederit in concilio cum senioribus terre. Quod donec fiat, hec interim faciat quod faciebat: operetur, non cesset; exspectet illum futurum conspicuum in portis, non contremiscat sanctum concilium iudicii Dei; cum bona conscientia ueniat, gloriosa ueniat; quia ipsius membra sunt, et ipsius filii sunt, qui sunt cum eius uiro iudicaturi.



CAPUT XIu.

20. Sindones fecit, et uendidit. Bene quia sindones fecit: quare uendidit, nisi quia non querit datum, sed requirit fructum? uenditionem enim istam primo intelligite, fratres, gratuitam. Et aliquis emit gratis? Si gratis tollit, non emit: si emit, pretium dat, non gratis tollit. Et ubi est, Qui sititis, uenite ad aquam, emite uobis sine argento ? Quando emis, non argentum das; et tamen emis. Si emis, aliquid das; non tamen argentum das: te ipsum das. Sindones enim referte ad illa linea, que spiritualia sunt, que facit et predicat ista mulier per omnes terras. Et forte uendere dicenda est: quia dixit Apostolus, Si nos uobis spiritualia seminauimus, magnum est, si carnalia uestra metamus ? Etenim ratio illa est dati et accepti: nam in omni uenditione ratio dati et accepti uersatur. Contristatur autem Apostolus aduersus quedam fora, ubi non uendidit sindones: Nulla, inquit, mihi Ecclesia communicauit in ratione dati et accepti . Sed ille qui sic uendidit, non querit datum, sed requirit  fructum: ne quasi uenditorem Euangelii putetis. Est quidem ille mercator Domini sui, sed magis pretium querit. Nam quidquid prorsus uendit [1 1Kb] , dat spiritualia: et quid querit? forte carnalia? Debentur quidem et ista: sed non ipsa querebat Apostolus, dicens, Non enim quero uestra, sed uos ipsos . Date ergo pretium, date uos ipsos. Neque enim et Ioseph in Aegypto frumenta non uendebat: et tamen ipsos ementes, seruos regios faciebat . uolentes uiuere in illa fame, accipiebant frumenta, et fiebant serui. Timemus nos fieri serui? ue nobis, si non erimus illius serui. Quid nobis prodest recusare talem Dominum? Et sub diabolo erimus, et famem patiemur, et potestatem ueri Domini non effugiemus. Te ipsum da, et eme tibi sindonem, id est, spirituale amictorium [2 1Kb] . Sic etiam cuiusdam panis pretium tu ipse es. Quid enim? Quia das te uoluptati, nonne pro concupiscentia carnis, tanquam ut emas meretricem, te ipsum das pretium? Quantum est ut Deo te des, panem uiuum tibi emas, qui de celo descendit, eodem ipso pretio quod tu ipse es? Pretium enim meretricis tantum est, quantum panis unius ?. Sindones fecit, et uendidit.



CAPUT Xu.

21. Cinctoria autem Chananeis. Cingant se, operentur, ueniant, sint serui de domo ista: ut omnes uestiti, omnes pasti sint. Cinctoria enim fecit, utique ad opus: nam et ipsa opus faciens, accinxit fortiter lumbos suos. Qui sunt Chananei? uicine gentes populo Isrel alienigene. Aliquando qui eratis longe, facti estis prope in sanguine Christi. Qui eratis aliquando peregrini Testamentorum, et promissionis spem non habentes, et sine Deo in hoc mundo, nunc autem ciues sanctorum et domestici Dei , acceptis cinctoriis operamini in domo dominica, iam facti domestici Dei ex Chananeis, unde erat et illa mulier modo in Euangelio recitata. Chananea erat, ad mensam filiorum accedere non audebat, sed tanquam canis micas requirebat. uide quemadmodum se precinxerit ad opus. Precinctorium eius, fides: hoc laudat ille. O mulier, magna est fides tua !

22. Cetera uideamus. Fortitudine et decore induta est. Decore, tanquam bysso; fortitudine, tanquam purpura. Quia enim fortis, ideo in passione sanguinea. Et letata est in diebus nouissimis. Letata est: hic ergo diu tribulata [3 1Kb] . Nam unde haberet purpurea uestimenta sine tribulatione?

23.---Os suum aperuit attente. Prestet nobis in illa constitutis, ipsam laudantibus, illi coherentibus, cum illa et in illa uirum eius exspectantibus, ut et nos aperiamus attente os nostrum; non temere, sed caute, attente, sollicite. Cum timore et tremore multo fui apud uos, Apostolus dixit : tanquam dicens, Os meum aperui attente. Os nostrum patet ad uos, o Corinthii . Os suum aperuit attente.  Et ordinem posuit lingue sue: laudans creaturam tanquam creaturam, Creatorem tanquam Creatorem, Angelos tanquam Angelos, celestia tanquam celestia, terrestria tanquam terrestria, homines tanquam homines, pecora tanquam pecora. Nihil perturbatum, nichil inordinatum. Non accipiens in uanum nomen Domini Dei sui, non substantiam creature sentiens de Creatore [1 1Kb] : ita ordinate totum loquens, ut non preponat inferiora potioribus, nec subdat potiora inferioribus.



CAPUT XuI.

Disposuit ordinem lingue sue. Nihil pulchrius hoc ordine. Unde et ipsa dicit: Ordinate in me caritatem . Nolite prepostere agere, nolite perturbare et confundere que Deus ordinauit. Ordinate in me caritatem. Amate me tanquam me, amate Deum tanquam Deum: ne Deum offendatis propter me, nec me offendatis propter alium quemlibet, nec alium quemlibet propter me [2 1Kb] . Ordinate in me caritatem. Beata filia eius in hoc ordine constituta, cuius inter ceteras celebramus hodie passionem, paulo ante audiuimus confessionem, ordinans, linguam suam: Honorem, inquit, Cesari quasi Cesari, timorem autem Deo. Os suum aperuit attente, et ordinem posuit lingue sue.

24. Seuere conuersationes domorum eius.---Seuere, fortes, districte: non est ubi diffluatur, non amat dissolutionem. Cibos autem pigros non comedit. Merito tantum acquisiuit [3 1Kb] .

25. Hic ergo ista laboriosa, uigilans, sollicita, seuere castigans domum suam, surgens de noctibus, intuens lucernam ne exstinguatur, in tribulatione fortis, nondum receptis promissis pauens, brachia sua in fusum confirmans, non pigrum panem manducans: sed post labores istos quasi paupertatis et necessitatis secularis, quid erit, quia in diebus nouissimis letata est? Quid erit, audire uultis? Audite propter quam spem ardeat lucerna nostra tota nocte, nunc audite. Surrexerunt filii eius, et ditati sunt. Modo in paupertate uiuimus, in paupertate uigilamus; et cum morimur, in paupertate dormimus: sed surgemus et ditabimur. Tunc ditabuntur filii eius. Surrexerunt filii eius, et ditati sunt. Compara nunc quaslibet diuitias terre huius, obnoxias furibus et tineis. Quid te iactas [4 1Kb] ? Quia infirmus es, ideo sunt tibi multa necessaria. Opus est multum uestiaris, quia frigus pati non potes: iumentis utaris, quia pedibus ambulare non potes. Ista fulcimenta sunt infirmitatis, non ornamenta potestatis. Que ille diuitie sunt Angelorum? Unam uestem habent lucis: nunquam teritur, nunquam sordidatur. Ille sunt uere diuitie, ubi nulla  erit inopia, nulla erit indigentia. Quid modo queris hoc, antequam surgas? Si filius es mulieris huius, attende quando tibi diuitie promittantur. Surrexerunt filii eius, et ditati sunt. Para te resurrectionis diuitias accipere. Noli has amare, ut merearis ad illas uenire. Surrexerunt filii eius, et ditati sunt.



CAPUT XuII.

26. Et uir eius laudauit eam. Nos eam laudabimus, sed non de nostro. Ipse uir eius laudauit eam. Quando surrexerunt filii eius, et ditati sunt; attendit eam, et inspexit eam, et laudauit eam. Quis nolit audire quomodo laudauerit? Si tam iucunde audistis, cum laudaretur a nobis; quomodo audiremus, si possemus audire sicut eam laudauit uir eius? Laudauit eam in resurrectione: cum resurrexerimus, audiemus. An et modo non tacuit laudem ipsius? Hec est ipsa laus, ipsa sequetur. Audiamus [1 1Kb] , audiamus quemadmodum eam laudauerit uir eius, uidens eam iam cum tanta beatitudine filiorum, diuitum in resurrectione mortuorum.

27. Multe, inquit, filie fecerunt potentiam. Laudes sunt, quibus eam laudat uir eius. Multe filie fecerunt potentiam. Que filie, quibus hec comparatur? Et non comparatur. Multe filie fecerunt potentiam: tu autem superasti. Attendite, rogo uos: iam in fine lectionis sumus. Metuo enim ne ibi uos habeam fatigatos, ubi maxime exigo intentos. Audiamus laudes illius. Multe filie fecerunt potentiam: tu autem superasti, et superposuisti omnes. Tu, inquit, omnes superasti, tu super omnes posuisti. Que sunt ergo alie filie que fecerunt potentiam, quas ista superauit, et super quas ista superposuit? Aut quam potentiam fecerunt, aut unde ista superauit? Sunt enim male filie, que sunt hereses. Quare filie? Quia et ille ex ista nate sunt [2 1Kb] . Sed filie male, filie non similitudine morum, sed similitudine Sacramentorum. Habent et ipse Sacramenta nostra, habent Scripturas nostras, habent Amen et Alleluia nostrum, habent plereque Symbolum nostrum, habent multe Baptismum nostrum: ideo filie. Sed huic mulieri, uultis nosse, quid alibi dictum sit, in Canticis canticorum? Sicut lilium in medio spinarum, ita proxima mea in medio filiarum . Mirum dictum, easdem et spinas dixit et filias. Et ille spine faciunt potentiam? Faciunt plane. Non uidetis quemadmodum et ipse hereses orent, ieiunent, dent eleemosynas, laudent Christum? Possum dicere, esse ibi pseudoprophetas, de quibus dictum est, Faciunt signa et prodigia multa, ut fallant, si fieri potest, etiam electos. Ecce predixi uobis . Faciunt potentiam et spine: de qua potentia dicitur, Nonne in nomine tuo manducauimus et bibimus, et in nomine tuo uirtutes multas fecimus ? Manducauimus et bibimus, non de quocumque cibo diceret: nostis de quo dicere potuit, uel cibo uel potu. Et uirtutes multas fecimus. Faciunt potentiam multe filie, non negamus: et spine florem habent, sed fructum non habent.  Hec autem cui dixit, Tu autem superasti et superposuisti omnes, unde superauit, nisi quia non solum florem, sed et fructum habet?



CAPUT XuIII.

28. Quem fructum habet? Unde superauit? Dicatur mihi. Supereminentem, inquit, uiam uobis demonstro. Quam supereminentem uiam? Quia inde ista superauit, inde ista superposuit omnes. Si linguis hominum loquar et Angelorum, caritatem autem non habeam, factus sum eramentum sonans, aut cymbalum tinniens. Loquitur linguis, ad potentiam illam flores pertinent. Si sciam omnia sacramenta et omnem scientiam, et habeam omnem prophetiam et omnem fidem, ita ut montes transferam,  caritatem autem non habeam, nichil sum. Audi adhuc alias potentias, ad florem pertinentes, non ad fructum. Si distribuero omnia mea pauperibus, et tradidero corpus meum ut ardeam, caritatem autem non habuero, nichil mihi prodest . Hanc habet ista supereminentem uiam, unde illi dixit, Multe filie fecerunt potentias. Multe locute sunt linguis, scierunt omnia sacramenta, fecerunt uirtutes multas, demonia excluserunt, res suas pauperibus distribuerunt, corpora sua ignibus tradiderunt. Infra te sunt [1 1Kb] , quia caritatem non habuerunt. Tu autem superasti et superposuisti omnes: non solum flore, sed et fructu grauida, fructu abundans. uide ipsum botrum [2 1Kb] , unde incipiat. Cum enumeraret opera carnis, Fornicationes, inquit, immunditie, luxurie, idolorum seruitus, ueneficia, inimicitie, contentiones, emulationes, animositates, dissensiones, hereses, inuidie, comessationes, ebrietates, et his similia; que predico uobis, sicut predixi, quoniam qui talia agunt, regnum Dei non possidebunt: enumeratis omnibus spinis in ignem mittendis, Fructus autem spiritus est, inquit, caritas; et ab hoc capite [3 1Kb] , ab hac tanquam radice cetera contexuntur, Gaudium, pax, longanimitas, benignitas, bonitas, fides, mansuetudo, continentia . Unde iste botrus pulcher? Quia pendet a caritate. Multe filie fecerunt potentiam: tu autem superasti et superposuisti omnes.



CAPUT XIX.

29. In illis quid remansit? False gratie, et uana species mulieris. Quia si caritatem non habeo, factus sum eramentum sonans, et cymbalum tinniens: nichil sum, nichil mihi prodest. False sunt ergo gratie, et uana species mulieris. Mulier enim sapiens benedicitur. Ista que quesiuit quid intelligeret, que intellectum custodiuit, ista sapiens, ista benedicitur: non ille false species, non illa uana gratia. Sapiens mulier benedicitur. Timorem autem Domini ipsa collaudat. Ipsa que benedicitur, collaudat aliquid unde benedicatur, quia sapiens est. Quid collaudat? Timorem Domini, quo perducta est ad sapientiam. Initium enim sapientie, timor Domini : Timorem autem Domini ipsa collaudat. Laboriosa tot noctibus [4 1Kb] , inter tot scandala patiens, prouida ad exspectandum,  fortis ad tolerandum, constans ad perseuerandum: laboribus finitis, Date illi de fructibus manuum suarum. Fecit, fecit: digna est recipere. Date illi de fructibus manuum suarum [1 1Kb] , Quid date? uenite, benedicti Patris mei. Date illi de fructibus manuum eius. Quid date? Percipite regnum quod uobis paratum est ab origine mundi. Ecce quid date. De quibus fructibus manuum eius? Esuriui enim, et dedistis mihi manducare . Date illi de fructibus manuum eius.



CAPUT XX.

30. Et quod illi deinde negotium erit, finitis laboribus? Et laudetur in portis uir eius. Ipse erit portus laborum nostrorum, uidere Deum, et laudare Deum. Non ibi dicetur: Surge, labora, uesti seruos, uesti te ipsam, ornare purpura, da escas famulis, attende ne lucerna exstinguatur, sollicita esto, surge de noctibus, aperi pauperi manum, traiice de colo in fusum. Non erunt opera necessitatis, ubi nulla necessitas. Non erunt opera misericordie, ubi nulla miseria. Non frangis panem pauperi, ubi nemo mendicat. Non suscipis peregrinum, ubi omnes in patria sua uiuunt. Non uisitas egrum, ubi omnes perpetuo sani sunt. Non uestis nudum, ubi omnes eterna luce uestiti sunt. Non sepelis mortuum, ubi omnes sine termino uiuunt. Nec tamen ista non agens, nichil agis: uidebis enim quem desiderasti, et sine defectu laudabis. Istum accipies fructum. Tunc erit una illa quam petisti: Unam petii a Domino, hanc requiram, ut inhabitem in domo Domini per omnes dies uite mee. Et quid ibi facies? Ut contempler delectationem Domini . Et laudetur in portis uir eius. Beati qui habitant in domo tua; in secula seculorum laudabunt te .



SERMO XXXuIII [* 1Kb]  . De uerbis Ecclesiastici II, 1-5, Fili, accedens ad seruitutem Dei, etc. Et de uerbis Psalmi XXXuIII, 7, Quanquam in imagine ambulat homo, etc. De continentia et sustinentia.



CAPUT PRIMUM.

1. Due uirtutes huius uite. Duo sunt que in hac uita ueluti laboriosa nobis precipiuntur, continere et sustinere. Iubemur enim continere ab his que in hoc mundo dicuntur bona, et sustinere ea que in hoc mundo abundant mala. Illa continentia, ista sustinentia uocatur: due uirtutes que mundant animam, et capacem faciunt diuinitatis. In frenandis libidinibus et cercendis uoluptatibus, ne seducat quod male blanditur, et eneruet quod prosperum dicitur, continentia nobis opus est: non credere felicitati terrene, et usque ad finem querere felicitatem, que non habet finem. Ut autem est continentie, felicitati mundi non credere: ita sustinentie est, infelicitati mundi non cedere [2 1Kb] . Siue ergo in affluentia  rerum simus, siue in angustia, exspectandus est Dominus, qui et quod uere bonum et suaue est det, et quod uere malum est auertat a nobis.

2. Bona et mala bonis et malis communia. Scandalum de felicitate malorum. Bona Dei que promittit iustis, in fine seruantur [1 1Kb] : et mala que minatur impiis, in fine seruantur. Bona et mala que uersantur et miscentur in seculo, nec boni soli habent, nec soli mali. Quidquid boni in hoc mundo dixeris, habent boni, habent et mali: ueluti salutem ipsam corporis, et boni habent et mali. Diuitias et apud bonos inuenies, et apud malos. Successum filiorum, et bonorum et malorum donum uidemus esse commune. uitam longam diu uiuunt boni quidam, diu uiuunt et mali quidam. Et quecumque alia numerare uolueris in hoc seculo bona, permixte inuenis apud bonos et malos. Rursum quecumque aspera, quecumque tristia, et boni patiuntur et mali; famem, morbos, dolores, et damna, oppressiones, orbitates: communis hec est omnium materies lacrymarum. Facile est ergo hoc uidere, et bona seculi apud bonos et malos esse, et mala seculi bonos malosque perferre. Et ideo quorumdam pedes in uia Dei titubant, et exorbitare conantur. Multi enim deuiant et exorbitant, cum instituerint et proposuerint animo, propterea seruire Deo, ut bonis terrenis abundent, et malis careant, eaque deuitent. Cum enim sibi hoc proposuerint, et hanc mercedem constituerint pietatis et religionis sue; quando uiderint se laborare, et florere iniquos, quasi perdiderint mercedem [2 1Kb] , quasi eos fefellerit qui uocauit, quasi frustra opus indixerit qui in mercede decepit, renuntiant Deo. Et quo se miseri conuertunt, auertentes se ab illo a quo facti sunt, et inherentes illis que facta sunt? Cum ceperit perire quod factum est, ubi erit amator temporis, qui perdidit eternitatem?



CAPUT II.

3. Fides hic necessaria. Tempus fidei et tempus speciei. Proinde propter illa bona, que non dabit Deus nisi bonis, et propter illa mala, que non inferentur nisi malis, quia in fine apparebunt utraque, credi sibi uult Deus. Que enim merces fidei, aut quod omnino uel nomen fidei, si modo uis uidere quod teneas? Non debes ergo uidere quod credas; sed credere quod uideas; credere quamdiu non uides, ne cum uideris erubescas. Ergo credamus [3 1Kb] , dum tempus est fidei, antequam sit tempus speciei. Sic enim dicit Apostolus, Quamdiu sumus in hoc corpore, peregrinamur a Domino: per fidem enim ambulamus . Ergo per fidem ambulamus, quamdiu credimus quod non uidemus: tenebimus autem speciem, cum uiderimus facie ad faciem, sicuti est. Tempus fidei et tempus speciei Ioannes etiam apostolus in Epistola sua distinguit, dicens: Dilectissimi, nunc filii Dei sumus, et nondum apparuit quid erimus. Hoc tempus est fidei: uidete tempus speciei. Scimus,  inquit, quoniam cum apparuerit, similes ei erimus, quoniam uidebimus eum sicuti est .

4. Tempus fidei laboriosum. Laboriosum est fidei tempus: quis negat? Laboriosum est, sed hoc est opus cuius illa merces est. Noli piger esse in opere, cuius mercedem desideras. Si quem enim et tu ipse mercenarium conduxisses, non ante mercedem numerares, quam in opere exerceres. Diceres ei, Fac, et accipe: non tibi diceret, Da, et facio. Sic ergo et Deus. Tu non fallis mercenarium tuum timens Deum; te ipse Deus fallet, qui iubet ne fallas mercenarium? Tamen tu quod promiseris potes et non dare; et si non est in corde tuo dolus falsitatis, est tamen in fragilitate humana inopia difficultatis. Quid de Deo timeamus, qui nec fallere potest, quia ueritas est, et abundat omnibus, quia fecit omnia?



CAPUT III.

5. Fides primum preceptum. uita hominis crescendo decrescit. Credamus ergo Deo, fratres. Hoc est primum preceptum, hoc est initium religionis et uite nostre [1 1Kb] , fixum habere cor in fide, et figendo cor in fide uiuere bene, abstinere ab omnibus seductoriis, sustinere mala temporalia; et quamdiu illa blandiuntur et illa minantur, aduersum utrumque inconcussum habere cor [2 1Kb] , ne in illa defluas, ne in illa frangaris. Habendo ergo continentiam, habendo etiam sustinentiam, cum bona temporalia transierint, et mala que inferantur non erunt; habebis omne bonum, habebis nullum malum. Ideo in lectione quid nobis dictum est? Fili, accedens ad seruitutem Dei, sta in iustitia et timore, et prepara animam tuam ad tentationem. Deprime cor tuum, et sustine; ut crescat in nouissimis uita tua. Non ut modo, sed ut in nouissimis uita tua crescat: ut crescat in nouissimis uita tua. Quantum, putamus, crescit? Ut fiat eterna. Modo enim uita humana, quamdiu producitur et uidetur produci, decrescit potius quam crescit. Attendite et uidete, ratiocinamini et uidete quia decrescit. Natus est homo: uerbi gratia, constituit illi Deus uite sue septuaginta annos: Accedit illi uita, dicimus, crescendo. Accedit, an decedit? Ecce de septuaginta annis uixit sexaginta, remanserunt decem: diminutum est quod erat propositum; et quanto plus uiuit, tanto minus illi restat. Ideoque uiuendo hic decrescit uita, non crescit. Tene quod tibi promisit Deus, ut crescat in nouissimis uita tua.



CAPUT Iu.

6. Laborant pro cupiditatibus suis, laborare nolunt pro Dei promissis. Deinde sequitur quod lectum non [3 1Kb] est: Omne quod tibi applicitum fuerit accipe, et in dolore sustine, et in humilitate tua patientiam habe. Quoniam in igne probatur aurum et argentum, homines uero acceptabiles in camino humiliationis . Durum uidetur, defecisti. Nonne illud quod non deficit perdidisti? Multi multa patiuntur propter pecuniam perituram, et tu non uis pati propter uitam mansuram? Sic recusas laborare pro Dei promissis, quasi non labores pro cupiditatibus tuis. Quanta patiuntur  pro sua iniquitate latrones? quanta patiuntur pro suis sceleribus perditi, pro sua nequitia luxuriosi, pro sua auaritia negotiatores mare transmeantes, uentis tempestatibusque corpus et animam committentes, sua relinquentes, ad ignota currentes? Iudex si pronuntiat exsilium, pena est: auaritia iubet exsilium, et letitia est [1 1Kb] ? Quid ergo magnum tibi imperat sapientia, quod non posset imperare auaritia? Et tamen cum imperat auaritia, facis. Et cum feceris quod imperat auaritia, quid habebis? Plenam domum auro et argento. Non legisti, Quanquam in imagine [2 1Kb] ambulat homo, tamen uane conturbatur; thesaurizat, et nescit cui ea colligat? Quare ergo cantasti et dixisti Deo [3 1Kb] , Auribus percipe lacrymas meas ? Quare tu non percipis auribus uerba eius, a quo uis percipi lacrymas tuas? Si accusaueris auaritiam tuam, inuitabit ad sapientiam suam. Sed cum susceperis iugum sapientie, laboriosa erit? Laboriosa plane: sed uide quo fine, qua mercede. Numquid que per sapientiam colligis, nescis cui colligas ea? Tibi colligis. Expergiscere, euigila, habeto cor formice . Aestatis tempus est, collige quod tibi ad hiemem prosit. Quando tibi bene est, tunc disce unde sustenteris quando tibi male est. Bene tibi, estas est: noli esse piger, collige grana de area dominica, uerba Dei de Ecclesia Dei, et reconde intus in corde. Nunc tibi quidem bene est: ueniet et quando sit male. Omni homini ueniet tribulatio: etsi omnia terrena sunt ei, certe cum ceperit mori, per tribulationem transit ad aliam uitam. Quis enim est qui dicat, Bene mihi erit, et non moriar?



CAPUT u.

7. Timor mortis diuiti homini est continua tribulatio. Quamuis, si amas uitam, et mortem times [4 1Kb] , ipse timor mortis, hiems quotidiana est. Et tunc maxime pungit timor mortis, quando nobis bene est. Nam quando male est nobis, non timemus mortem. Quando nobis bene est, tunc magis timemus mortem. Ideo ille diues, quem delectabant multum diuitie sue , credo quod interpellabatur timore mortis, et inter delicias contabescebat. Cogitabat enim se illa bona relicturum; congregauerat, et nesciebat cui: et aliquid cupiebat eternum, et uenit ad Dominum, et ait illi, Magister bone, quid boni faciam, ut uitam eternam consequar? Bene est mihi, sed labitur quod teneo; bene est mihi, sed subito non erit quod habeo: dic mihi unde habeam quod semper erit; dic mihi quomodo perueniam ad id quod non perdam. Et Dominus illi: Si uis ad uitam ingredi, serua mandata. Quesiuit que mandata. Audiuit. Respondit se a sua iuuentute omnia seruasse. Ait illi Dominus consiliarius uite eterne: Unum tibi deest;  si uis perfectus esse, uade, uende omnia que habes, et da pauperibus, et habebis thesaurum in celo. Non enim dixit, Perde; sed, uende et ueni [1 1Kb] , sequere me . Ille qui delectabatur diuitiis suis, et propterea querebat a Domino quid boni faceret, ut uitam eternam consequeretur, quia a deliciis ad delicias migrare cupiebat, et has quibus delectabatur relinquere formidabat, abscessit tristis ad thesauros suos terrenos. Noluit credere Domino quia potest seruare in celo, quod periturum est in terra. Noluit esse uerus amator thesauri sui. Male tenendo, perdidit: multum diligendo, amisit. Nam si bene illum diligeret, in celum migraret, quo ipse postea sequeretur. Domum illi Deus ostendit ubi migraret, non locum ubi perderet: secutus enim ait, Ubi enim fuerit thesaurus tuus, illic erit et cor tuum .



CAPUT uI.

8. Diuitie in tuto ponuntur, dum erogantur. Eleemosyna pium fenus Deo. Sed uidere uolunt [2 1Kb] homines diuitias suas? Fac quod in terra thesaurizent, numquid non timent uideri diuitias suas? Effodiunt et obstruunt et cooperiunt eas: et cum obstruxerint et cooperuerint, numquid uident quod habent? Nec ipse uidet: optat ut lateat, timet ne pateat [3 1Kb] . Esse uult diues in opinione, non in ueritate. Quasi sufficit habere in conscientia, quod seruat in terra [4 1Kb] ? O quanto maior tibi et melior conscientia erit, si seruaueris in celo! Hic cum obrueris in terra, times ne sciat seruus tuus et auferat et fugiat: hic times ne auferat tibi seruus tuus; ibi non times, quia bene tibi seruat Dominus tuus. Sed habeo, inquis, seruum fidelem, qui et nouerit, et non prodat [5 1Kb] , et non tollat. Compara illum Domino tuo. Si fidelem seruum inuenisti, Dominus tuus quando te fefellit? Etsi non potest seruus tuus tollere, potest tamen perdere: Dominus tuus nec tollere nec perdere potest, nec perire permittit. Seruat tibi, manet tibi; liberat te, manentem te facit; nec perdet te, nec perdet quod ei commendaueris. ueni, inquit, accipe quod apud me posuisti. Absit. Non hoc tibi dicit Deus [6 1Kb] . Ego, inquit tibi, qui te prohibui fenerare, feneratus sum a te. uolebas enim fenore crescere, et dabas homini ut tibi plus redderet, quando accipiebat gaudens, et quando reddebat plorans. Hoc uolebas, et ego prohibebam: dixi enim, Qui pecuniam suam non dedit ad usuram . Prohibebam te a fenore: iubeo tibi fenus, me fenera [7 1Kb] . Hoc tibi dicit Dominus tuus: Pauca uis dare, et plura accipere: relinque hominem, qui plangit, quando exigis; me inueni, qui gaudeo, quando reddo. Ecce adsum: da, et sume; tempore redditionis reddam tibi. Et quid reddam? Pauca dedisti, plura sume: terrena dedisti, celestia sume: temporalia  dedisti, eterna sume: mea dedisti, me ipsum sume. Quid enim dedisti, nisi ex eo quod a me accepisti? Quod dederis [1 1Kb] non reddo, qui unde dares dedi? qui te ipsum qui dares dedi; qui tibi Christum cui dares dedi, qui tibi diceret, Quando uni ex minimis meis fecisti, mihi fecisti . Ecce cui das, pascit [2 1Kb] et esurit propter te: donat, et eget. Quando donat, uis accipere: quando eget, non uis dare. Eget Christus, quando eget pauper: qui omnibus suis uitam eternam paratus est dare, in unoquoque paupere temporaliter dignatus est accipere.



CAPUT uII.

9. Diuitie in celum premittende Pauperes, laturarii. Et consilium dat quo migres: dedit enim consilium quo migrare debeas. Migra de terra in celum, ne perdas. Quam multi enim quod seruabant perdiderunt, et nec sic correcti in celo ponere didicerunt. Si forte tibi aliquis diceret, Migra diuitias tuas ab Occidente in Orientem, si non uis ut pereant; estuares, laborares, satageres, attenderes quanta essent que haberes, uideres te multiplicitate rerum tuarum facile in longinqua migrare non posse: et forte fleres, quia ire cogereris, et quomodo tecum tolleres quod collegeras non inuenires. In longinquiora te migrare iussit, qui non ait, Migra ab Occidente in Orientem; sed, Migra de terra in celum. Aestuas, quasi difficultatem maiorem tibi uideris pati, et dicis tibi: Si non inueniebam iumenta et naues, quibus ab Occidente migrarem ad Orientem; quomodo inueniam scalas, quibus a terra migrem in celum? Noli, inquit, tibi Deus, laborare, noli laborare: qui te diuitem feci, qui tibi quod dares dedi, laturarios tibi pauperes feci. Si, uerbi gratia, inuenires aliquem inopem de trans mare, aut quo ire uelles, inuenires inde ciuem aliquem necessitatem patientem, diceres tibi: Ciuis iste inde est quo ego uolo ire; eget hic, do illi [3 1Kb] quod ibi mihi reddat. Ecce eget hic pauper, ciuis est regni celorum: quid dubitas facere traiectitium? Si enim dant qui hoc faciunt, ut plura accipiant, cum ad ea loca uenerint, unde est ille qui accepit; faciamus et nos.



CAPUT uIII.

10. Fides in corde, quasi Christus in naui dormiens, excitanda. Hoc fit, si credamus, si fidem excitemus. Nam uane conturbamur. Quare uane conturbamur? Quia dormiente Christo in naui, pene naufragauerunt discipuli. Dormiebat iehsu, et turbabantur discipuli. uenti seuiebant, fluctus excitabantur, nauis mergebatur . Quare? Quia iehsu dormiebat. Sic et tu, quando tempestates tentationum seuiunt in isto seculo, turbatur cor tuum, tanquam nauis tua. Quare, nisi quia dormit fides tua? Sic enim Paulus apostolus dicit, quia habitat Christus per fidem in cordibus nostris . Excita ergo Christum in corde tuo, uigilet fides tua, tranquilletur conscientia tua, et liberatur nauis tua. Senti, quoniam qui promisit uerax est. Nondum ostendit; quia nondum est tempus ut ostendat.  Multa iam tamen ostendit: Christum suum promisit, et dedit: resurrectionem eius promisit, et dedit: Euangelium suum promisit, et dedit: Ecclesiam suam toto orbe diffundendam promisit, et dedit: tribulationes ipsas et aggeres calamitatum in rebus humanis predixit, et ostendit. Quanta sunt que restant? Implentur que promissa sunt, implentur que predicta sunt: et titubas ne non ueniat quod restat? Tunc timere deberes, si quod predictum est non uideres. Bella sunt, fames sunt, contritiones sunt. Regnum super regnum est, terre motus sunt, calamitatum sunt exaggerationes, abundantia scandalorum, frigus caritatis, copia iniquitatis. Hec omnia lege, predicta sunt. Lege, uide, quia omnia que uides predicta sunt: et crede te uisurum esse quod nondum uenit, numerans quanta uenerunt. Tu autem uidendo Deum ostendere que predixit, non credis daturum esse quod promisit? Ibi credere debes, ubi turbari cepisti.

11. Mundus amatores suos relinquit. Si finis mundi est, migrandum est de mundo, non amandus est mundus. Ecce turbatur mundus, et amatur mundus. Quid, si tranquillus esset mundus? Formoso quomodo hereres, qui sic amplecteris fedum? Flores eius quomodo colligeres, qui ab spinis non reuocas manum? Non uis relinquere mundum, relinquit te mundus, et sequeris mundum [1 1Kb] . Cor ergo mundemus, karissimi: et non perdamus sustinentiam; sed percipiamus sapientiam, et teneamus continentiam. Transit labor, uenit requies: transeunt falsa deliciosa, et uenit bonum quod concupiuit anima fidelis, cui inardescit et suspirat omnis peregrinus in seculo: patria bona, patria celestis, patria contemplationis Angelorum; patria ubi nullus ciuis moritur, quo nullus hostis admittitur; patria ubi habeas sempiternum Deum amicum, ubi nullum timeas inimicum.



SERMO XXXIX [* 1Kb]  . De eo quod scriptum est Ecclesiastici, u, 8, 9, Ne tardes conuerti ad Deum, neque differas de die in diem. Et de uerbis Apostoli, I Tim. uI, 7-19, Nihil intulimus in hunc mundum, etc.



CAPUT PRIMUM.

1. Conuersio non differenda.---Audiuimus, fratres, per prophetam dicentem Dominum, Ne tardes conuerti ad Deum, neque differas de die in diem. Subito enim ueniet ira eius, et in tempore uindicte disperdet te. Promisit tibi, quoniam quo die conuersus fueris, obliuiscitur mala tua preterita [2 1Kb] : sed numquid uitam crastini diei promisit tibi? An forte non tibi illam promisit Deus, et promisit illam tibi mathematicus, ut damnet et te et illum Deus? Diem mortis incertum salubriter constituit Deus: diem ultimum suum quisque salubriter cogitet. Misericordia Dei est quia nescit homo quando moriatur. Latet ultimus dies, ut obseruentur omnes dies.

 2. Contemptus mundi. Sed tenet mundus, illecebre circumquaque blandiuntur; delectat pecunie magnitudo, delectat honoris fulgor, delectat potentie terror: delectant ista; sed audiatur Apostolus: Nihil intulimus in hunc mundum, sed nec auferre quid possumus. Honor te debet querere, non tu ipsum. Debes enim in loco humiliori discumbere, ut qui te inuitauit, faciat te ad honoratiorem locum ascendere . Si autem noluerit, ubi recumbis, manduca: quia nichil intulisti in hunc mundum. Parum est tibi quia de alieno manducas? Discumbe ubicumque, et manduca. Dicturus es, De meo. Audi Apostolum: Nihil intulimus in hunc mundum. Ad mundum uenisti, plenam mensam inuenisti. Sed Domini est terra et plenitudo eius .



CAPUT II.

3. Cupiditas diuitiarum quam periculosa.---Nam qui uolunt, inquit, diuites fieri. Non dixit, Qui diuites sunt; sed, Qui uolunt diuites fieri: cupiditates accusauit, non facultates. Qui uolunt diuites fieri, incidunt in tentationem et desideria multa stulta et noxia, que mergunt homines in interitum et perditionem. Pecunia delectat, ista non times? Bona res est pecunia, bona res est magna pecunia. Incidunt in tentationem: non times? In desideria multa incidunt stulta et noxia: non times? Desideria quo ducunt, time. Quid est, quo ducunt? Que mergunt, inquit, homines in interitum et perditionem. Et adhuc surdus es? Interitum et perditionem non times? Sic Deus tonat, et stertis?

4. uermis diuitiarum superbia. Ceterum his qui iam diuites sunt, adhuc consilium dedit Apostolus: Precipe, inquit, diuitibus huius mundi non superbe sapere. uermis diuitiarum superbia est. Difficile est ut non sit superbus, qui diues est. Tolle superbiam, diuitie non nocebunt. Sed attende quid inde facere debeas, ne uacet apud te quod largitus est Deus. Non superbe sapere: istud uitium tolle. Neque sperare in incerto diuitiarum: tolle et hoc uitium. Cum abstuleris ista, exerce opera bona. Que? Audi: Diuites sint, inquit, in operibus bonis, non sperent in incerto diuitiarum. Sed ubi sperent? In Deo uiuo qui prestat nobis omnia abundanter ad fruendum. Mundum prestat Deus pauperi, prestat et diuiti. Numquid quia diues est, duos uentres impleturus est? Attendite, et uidete quoniam de datis Dei pauperes saturati dormiunt. Qui pascit uos, pascit et illos per uos.



CAPUT III.

5. Diuitiarum usus in operibus bonis. Ergo non ametur pecunia: sed si iam habetur, hoc inde fiat. Diuites estote, qui illam habetis. Sed ubi diuites? In operibus bonis. Facile, inquit, tribuant, communicent. Hic iam auaritia contrahit se, quando audit [1 1Kb] , Facile tribuant, communicent: ueluti aqua frigida perfunditur, rigescit, stringit sinum, et dicit, Non perdo labores meos. Infelix, perdere non [2 1Kb] uis labores tuos? Ecce morieris, et qui nichil huc attulisti, nichil hinc potes auferre: cum nichil abstuleris,  nonne perdidisti omnes labores tuos? Audi ergo consilium Dei. Non terrearis, quia dixit, Facile tribuant, communicent. Audi quod sequitur. Exspecta, noli contra me claudere ostium, nec aditum cordis tui; exspecta. uis nosse, Facile tribuant, communicent, quia non perdes, et hoc solum non perdes? Thesaurizent, inquit, sibi fundamentum bonum in futurum, ut apprehendant ueram uitam. Ista ergo que te delectat, falsa uita est: quasi in somnis hic uiuis. Si quasi in somnis hic uiuis, euigilaturus es quando morieris, et sic nichil habes inuenire in manibus tuis. Quomodo si mendicus dormiat, et in somnis illi ueniat hereditas; nichil illo felicius antequam surgat. uidet se in somnis tractare manibus uestes egregias, pretiosa uasa aurea et argentea, intrare in amenissima et amplissima predia, obsequi sibi magnas familias: euigilat, et plorat. Et quomodo uigilans accusat hominem qui illum exspoliauit, sic ille accusat qui illum excitauit. Apertissime hinc locutus est Psalmus: Dormierunt, inquit, somnum suum, et nichil inuenerunt omnes uiri diuitiarum in manibus suis , posteaquam finierunt somnum suum.



CAPUT Iu.

6. Eleemosyne qua mensura et quo fine faciende.---Quia ergo nichil attulisti, nichil hinc ablaturus es. Mitte sursum quod inuenisti, et non perditurus es. Da Christo: Christus enim hic uoluit accipere. Da Christo, et non perdis. Non perdis, si commendas seruo tuo; et perdis, si commendas Domino tuo? Non perdis, si commendas seruo tuo quod acquisisti; et perdes, si commendes Domino tuo quod accepisti ab ipso Domino tuo? Egere hic uoluit Christus, sed propter nos. Omnes pauperes quos uidetis; potuit illos Christus pascere, quomodo per coruum Eliam pauit: tamen et ipsi Elie subtraxit coruum, ut a uidua pasceretur non Elie prestitit, sed uidue . Quando ergo Deus pauperes facit, quia ipse non uult ut ipsi habeant; quando facit pauperes, probat diuites. Sic enim scriptum est: Pauper et diues occurrerunt sibi. Ubi sibi occurrerunt? In hac uita. Natus est ille, natus est et ille: inuenerunt se, occurrerunt sibi. Et quis fecit illos ambos? Dominus . Diuitem, unde pauperem adiuuaret; pauperem, unde diuitem probaret. Pro uiribus suis quisque faciat: non sic faciat, ut ipse patiatur angustias. Non hoc dicimus. Superflua tua necessaria sunt alii. Audistis modo, cum Euangelium legeretur: Quicumque dederit calicem aque frigide uni ex minimis meis propter me, non perdet mercedem suam . Regnum celorum uenale proposuit, et pretium eius calicem aque frigide esse uoluit. Sed quando pauper est qui facit eleemosynas, tunc debent eleemosyne eius esse calix aque frigide. Qui plus habet, plus faciat. uidua illa de duobus minutis fecit : Zaccheus dimidium rerum suarum dedit, et ad reddendas fraudes suas, aliud dimidium reseruauit . Eleemosyne illis prosunt, qui uitam mutauerunt. Das enim Christo egenti, ut peccata tua redimas preterita. Nam si ideo  das, ut liceat tibi semper impune peccare; non Christum pascis, sed iudicem corrumpere conaris. Ergo ad hoc facite eleemosynas, ut uestre orationes exaudiantur, et adiuuet uos Deus ad uitam in melius commutandam. Et qui commutatis eamdem uitam, in melius commutate; ut per eleemosynas et orationes deleantur mala uestra preterita, et futura bona ueniant sempiterna.



SERMO XL  . De eodem loco Ecclesiastici u, 8, Ne tardes conuerti ad Deum, etc. In eos qui conuersionem de die in diem differunt, quorum alii male sperando, alii desperando pereunt [1 1Kb] .



CAPUT PRIMUM.

1. Sustinere Dominum quid. Frequenter, fratres, cum Psalmista cantauimus, Sustine Dominum, uiriliter age; et confortetur cor tuum, et sustine Dominum . Quid est, Sustine Dominum? Ut tunc accipias, quando dabit; non tunc exigas, quando uis. Tempus dandi nondum est: sustinuit te, sustine illum. Quid est quod dixi, Sustinuit te, sustine illum? Si iam iuste uiuis, si iam ad illum conuersus es, si tibi displicent facta tua preterita, si iam placuit tibi eligere uitam bonam nouam; noli festinare exigere. Sustinuit te, ut mutares uitam malam: sustine illum, ut coronet uitam bonam. Nam si et ille non sustineret, non esset cui daret. Sustine ergo, quia sustentatus es.

2. Conuersionem alii sperando, alii desperando differentes. Tu uero qui non uis corrigi, o quisquis hic es qui adhuc non uis corrigi; quasi unus sit: magis dicere debui, Quicumque hic estis. Tu tamen qui hic es, qui non statuisti corrigi: sic loquar quasi ad unum, Quisquis non uis corrigi, quid tibi promittis? Desperando peris, an sperando? Quisquis desperando peris, hoc dicis in animo tuo: Iniquitas mea super me est, in peccatis meis contabesco; que mihi spes est uiuendi? Audi prophetam dicentem, Nolo mortem impii; tantum reuertatur impius a uia sua pessima, et uiuat . Qui sperando peris, hoc dicis in animo tuo: Bonus est Deus, misericors est Deus, ignoscit omnia, non reddit mala pro malis. Audi Apostolum dicentem, Ignoras quia patientia Dei ad penitentiam te adducit ?

3. Plerique male sperando differunt. Quid ergo restat? Quia si obtinuimus [2 1Kb] apud te aliquid, si intrauit in cor quod dixi; uideo quid mihi respondeas. uerum est, nec despero, ut desperando peream; nec spero male, ut sperando peream. Non mihi dico: Iniquitas mea super me est, iam nullam spem habeo. Nec mihi illud dico: Bonus est Deus, nemini reddit mala. Nec illud dico, nec illuc dico [3 1Kb] : premit me Propheta,  premit me Apostolus.



CAPUT II.

Et quid dicis? Adhuc modicum tempus uiuam quomodo uolo. Isti sunt qui nos fatigant: plurimi sunt, molesti sunt. Adhuc modicum tempus uiuam quomodo uolo, postea quando me correxero, utique uerum est quod dixit Propheta, Nolo mortem impii; tantum reuertatur impius a uia sua pessima, et uiuat. Quando conuersus fuero, delebit omnia mala mea: quare non addo aliquid uoluptatibus meis, et uiuo quantum uolo, quomodo uolo, postea me conuersurus ad Deum?

4. Penitentia in crastinum non differenda. Quare hoc dicis, frater? quare? Quia promisit Deus indulgentiam, si me mutauero. uideo, scio, promisit Deus indulgentiam; per sanctum Prophetam hanc promittit, et per me minimum seruum suum promittit, uerum est quod promittit, hanc promisit per unicum Filium suum. Sed quid uis addere dies malos diebus malis? Sufficiat diei malitia sua . Malus dies hesternus, malus et hodiernus, malus et crastinus. An putas esse bonos dies, quando facis satis uoluptatibus tuis, quando in luxuriis enutris cor tuum, quando insidiaris aliene pudicitie, quando fraude contristas proximum tuum, quando commendata negas, quando falsum pro nummo iuras? Quando exhibes tibi bonum prandium, ideo putas quia bonum diem ducis? Unde fieri potest ut dies bonus sit, cum malus sit homo? Malos dies uis addere malis diebus?

5. Idem tractatur argumentum. Rogo, aliquantum, inquit, dimittatur mihi. Quare? Quia promisit mihi Deus indulgentiam.



CAPUT III.

Sed crastino die te uicturum nemo tibi promisit. Aut lege mihi, quomodo legis Prophetam, Euangelium, Apostolum, quia cum te conuerteris, delet Deus omnes iniquitates tuas: lege mihi ubi tibi promissus est crastinus dies, et uiue crastino die male. Quanquam, frater meus, non tibi hoc debui dicere. Longa erit forte uita tua: si longa erit, bona sit. Quare uis habere longam uitam et malam? Aut longa non erit; et illa longa debet te delectare, que non habet finem: aut longa erit; et quid mali erit, quia diu bene uixisti? Tu male uis diu uiuere, bene non uis? Et tamen crastinum diem nemo tibi promisit. Corrige te, audi Scripturam: Ne tardes conuerti ad Deum. uerba ista mea non sunt: sed et mea sunt. Si amo, mea sunt: amate, et uestra sunt. Sermo iste quem modo dico, Scripture sancte est: si contemnis illum, aduersarius tuus est. Sed audi Dominum dicentem, Concorda cum aduersario tuo cito . Audiant omnes, uerba recito Scripture diuine. O male dilator, o crastini male appetitor, audi Dominum dicentem, audi Scripturam sanctam predicentem. De isto loco speculator sum. Ne tardes conuerti ad Deum, neque differas de die in diem. uide si non uidit illos, uide si non inspexit illos qui dicunt, Crastino bene uiuo, hodie male uiuam. Et cum cras uenerit, hoc dicturus es. Ne tardes conuerti ad Deum, neque differas de die in diem. Subito enim ueniet ira eius, et in tempore uindicte disperdet te. Numquid ego  hoc scripsi? Numquid ego delere illud possum? Si deleuero, timeo deleri. Tacere illud possum: timeo tacere. Predicare cogor: territus terreo. Timete mecum, ut gaudeatis mecum. Ne tardes conuerti ad Deum Domine, uide quia dico: Domine, scis quia terruisti me, cum tuus Propheta legeretur. Domine, nosti in illa cathedra timorem meum, cum tuus Propheta legeretur. Ecce dico, Ne tardes conuerti ad Deum, neque differas de die in diem. Subito enim ueniet ira eius, et in tempore uindicte disperdet te. Sed nolo perdat te.



CAPUT Iu.

6. Excitandus egrotus etiam nolens. Nolo mihi dicas, Perire uolo: quia ego nolo. Melius est ergo, Nolo meum, quam, uolo tuum. Si lethargicus pater tuus egrotaret inter manus tuas, et tu adesses iuuenis egrotanti seni, et diceret medicus, Periclitatur pater tuus; somnus iste grauedo est quedam lethalis; obserua eum, noli eum permittere dormire; si uideris eum dormire, excita eum; si parum est excitare, uellica; si et hoc parum, stimula eum, ne moriatur pater tuus: adesses iuuenis seni onerosus. Ille in dulcem morbum resolutus iret, oculos grauedine illa premente clauderet, tu contra clamares patri: Noli dormire. At ille: Dimitte me, dormire uolo. Et tu: Sed medicus dixit, Si uoluerit dormire, non dormiat. At ille: Rogo, dimitte me, mori uolo. Sed ego nolo, dicit filius patri. Cui? Utique optanti se mori. Et tamen uis differre mortem patris tui, et aliquanto diutius uiuere cum morituro sene patre tuo. Dominus tibi clamat: Noli dormire, ne in eternum dormias; euigila, ut mecum uiuas, et patrem habeas quem non efferas. Audis, et surdus es.

7. Nulla est securitas, nisi a Deo.---Quid ego feci speculator? liber sum, non uos grauo. Scio dicturos quosdam: Quid nobis uoluit dicere? Terruit, grauauit [1 1Kb] nos, reos nos fecit. Imo a reatu uolui liberare. Fedum est, turpe est: nolo dicere malum, nolo dicere periculosum, nolo dicere exitiosum: turpe est ut uos fallam, si Deus me non fallit.



CAPUT u.

Dominus mortem minatur impiis, nequissimis, fraudatoribus, sceleratis, adulteris, uoluptatum inquisitoribus, suis contemptoribus, de temporibus [2 1Kb] murmurantibus et mores suos non mutantibus: Dominus illis mortem minatur, gehennas minatur, interitum sempiternum minatur. Quid uolunt, ut ego promittam quod ille non promittit? Ecce dat tibi securitatem procurator: quid tibi prodest, si paterfamilias non acceptet? Procurator sum, seruus sum: uis dicam tibi, uiue quomodo uis, Dominus te non perdet? Securitatem tibi procurator dedit: nichil ualet securitas procuratoris. Utinam Dominus tibi daret, et ego te sollicitum facerem! Domini enim securitas ualet, etiamsi nolim; mea uero nichil ualet, si ille noluerit. Que est autem securitas, fratres, uel mea uel uestra, nisi ut Domini iussa intente et diligenter audiamus, et promissa fideliter exspectemus? In his fatigamur [3 1Kb] , quia homines sumus: ipsius adiutorium  imploremus, ad illum ingemiscamus. Preces nostre non sint pro rebus secularibus pretereuntibus, transitoriis, et uice uaporis euanescentibus: sed sint preces nostre pro ipsa implenda iustitia, et sanctificatione pro nomine Dei: non pro uincendo uicino, sed pro uincenda libidine: non pro sananda carne, sed pro domanda [1 1Kb] auaritia. Hinc sint preces nostre: intus nos adiuuent luctantes, ut coronent uincentes.



SERMO XLI [* 1Kb]  . De eo quod scriptum est Ecclesiastici XXII, 28, Fidem posside cum proximo in paupertate ipsius, ut et bonis eius perfruaris.

1. Fides amico in eius paupertate seruanda. Cum diuine Scripture legerentur, de quarum sententiis omnibus nunc loqui non ualemus, animaduerti unam sententiam, uerborum numero breuissimam, pondere autem sensus amplissimam, unde elegi, adiuuante Domino, huic tante exspectationi Charitatis uestre, pro uirium nostrarum mediocritate seruire, et ministrare uobis de cellario Dominico, unde et ego uobiscum uiuo. Hec ergo sententia est, de qua loquor: Fidem posside cum proximo in paupertate ipsius, ut et bonis eius perfruaris. Accipiamus hanc primum ut uidetur sonare simpliciter, ut eam possunt intelligere omnes, etiam qui nulla Scripturarum diuinarum secretiora rimantur. Fidem, inquit, posside cum proximo in paupertate ipsius, ut et bonis eius perfruaris. uerum est, inquit, qui simpliciter audiuit: quando amicus pauper est, non ei frangenda est fides; permanendum cum illo est, nec mutanda amicitia facultate mutata; sed seruanda fides, uoluntate firmata. Amicus enim meus, si cum diues esset, amicus fuit; cum pauper est, amicus non est; non ipse mihi amicus, sed aurum eius fuit. Si autem amicus meus ipse homo fuit; et manente auro, et recedente auro, ipse est qui fuit: quare ergo modo non sit amicus, qui et si perdidit thesaurum, non perdidit animum? Equum si emerem, detractis ornamentis et strato, nudum forte non despicerem; et amicus mihi uestitus placuit, exspoliatus displicet? Bene ergo precipit Scriptura diuina, salubriter omnino et accommodatissime moribus hominum, Fidem posside cum proximo tuo in paupertate ipsius.

2. Qua spe seruanda fides amico pauperi.---Ut et bonis eius perfruaris. Quid ergo? accedentes ad posteriorem partem huius sententie, talem cogitationem habebimus de amico, ut dicamus nobis: Manendum est cum illo et seruanda illi fides est in paupertate eius, ut et bonis eius perfruamur? Erit enim diues qui modo pauper est, et non te admittet ad diuitias suas, cuius paupertatem superbus antea fastidisti. Posside ergo cum illo fidem, etiam cum pauper est, ut et bonis eius perfruaris, quando illi accesserint diuitie,  et cum illo gaudeas in eis. Posside cum illo fidem: pauper est, sed magnam possessionem habet fidem. Qui parabas cum illo et uolebas possidere terram, si haberet terram, quam possideretis simul, quanto firmius cum illo possides fidem? Talis est enim forte amicus tuus, ut ei possit aliquis improbus auferre possessionem: numquid poterit auferre fidem? Quid est ergo, Ut et bonis eius perfruaris? Utique quia ex paupere poterit fieri diues, et perfrueris diuitiis eius, quia eius paupertatem non aspernatus es.

3. Non spe uenture ipsi felicitatis temporalis Prior quidem pars sententie huius, secundum istum intellectum popularem, placet mihi: posterior tamen, fateor, offendit me. Si enim propterea manes cum amico in paupertate eius, ut quando diues fuerit, perfruaris diuitiis eius; adhuc non amicum, sed aliud aliquid amas in amico. Fides et spes due amice bone sunt, et maior his caritas. Manent, inquit Apostolus, tria hec, fides, spes et caritas; maior autem horum est caritas: sectamini caritatem . Interrogo ergo amicum de amico. Dic mihi, obsecro te, fidem possides cum isto in paupertate eius? Plane, inquit: audiui enim hoc in sacra Scriptura, et commendaui cordi meo, et in memoria mea reposui; libens recolo, libentius facio. Audiui enim sanctum uerbum, Fidem posside cum proximo in paupertate ipsius. Et ego: Quare hoc facis? an propter illud quod sequitur, Ut et bonis eius perfruaris? Quid ergo exspectas? Ut quando, inquit, diues fuerit, et bona accesserint, admittat me ad bona sua, quia non fastidiui mala ipsius. Patere ergo adhuc me paululum interrogantem. Quid, si iste, cum quo paupere possides fidem, nunquam erit diues? Quid, si pauper futurus est usque ad mortem? Perit fides, quia decepta est spes? Quia non poteris aurum possidere cum diuite, penitebit te fidem possedisse cum paupere? Si sapit humanum, imo si sapit uerum, hac interrogatione turbabitur, et dicet mihi, uerum dicis. Bona res est, fidem possidere cum proximo: sed si dicas, Spe possidetur fides cum proximo paupere, ut ad eius diuitias perueniamus [1 1Kb] , ut in eis cum illo communionem habeamus; sine dubio cum mortuus fuerit iste pauper, non accedentibus que sperabantur diuitiis, totius illius boni penitebit nos, et quod bene mulsimus, male fundemus. uides ergo altius esse istam sententiam perscrutandam, non quomodo uulgariter intelligi potest, sed quomodo diuina auctoritate condita est, ad aliquid magnum insinuandum, precipiendum, imperandum nobis, ubi spes nostra non fallatur, ne peniteat fidem possedisse. Ad sententiam nostram non poteris sic peruenire.

4. Lazari et diuitis historia idipsum ostenditur. Pauperis consortium in eterna felicitate diuiti qui ipsum hic spreuerit, non sperandum. Ergo attende illum pauperem Lazarum iacentem ante ianuam diuitis. Pauper iste miserabiliter fuit infirmus: nec saltem  ipsius tenebat sanitatem corporis, quod est patrimonium pauperis. Ulcerosus etiam fuit, canes lingebant ulcera eius. Erat autem in illa domo diues, qui induebatur purpura et bysso, et epulabatur quotidie splendide, et nolebat fidem possidere cum paupere. Merito Dominus iehsu, fidei amator et dator, plus attendit ipsam fidem in paupere, quam aurum et delicias in diuite: plus attendit pauperis possessionem, quam diuitis elationem. Nam ideo pauperem illum nominauit; illius autem nomen esse tacendum iudicauit. Erat, inquit, diues quidam, qui induebatur purpura et bysso, et epulabatur quotidie splendide: pauper autem quidam nomine Lazarus. Nonne uidetur uobis de libro recitasse, ubi nomen pauperis scriptum inuenit, diuitis non inuenit? Liber enim ille uiuorum erat atque iustorum, non superborum et iniquorum. Nominabatur diues ille ab hominibus, pauper tacebatur: contra Dominus pauperem nominauit, diuitem tacuit. Noluit ergo fidem possidere cum paupere diues ille. Mortui sunt ambo. Contigit mori inopem illum, et auferri ab Angelis in sinum Abrahe. Mortuus est diues, et sepultus : et cum apud inferos, ut legimus, in tormentis esset, leuauit oculos suos a longe; et uidit pauperem in sinu Abrahe, quem contempsit ante ianuam suam. Non cum illo potuit habere communem requiem, cum quo fidem noluit habere communem. Pater, inquit, Abraham, mitte Lazarum, ut intinguat digitum suum in aquam, et stillet in linguam meam; quia crucior in hac flamma. Responsum est: Memento, fili, quia percepisti bona tua in uita tua, Lazarus autem mala: nunc ergo hic requiescit, tu uero torqueris. Et super hec omnia, chaos magnum est inter nos et uos, nec a nobis quisquam ad uos transire potest, nec a uobis ad nos transmeare. uidit sibi ille negatam misericordiam, quia ipsam negauerat. uidit quod uerum esset, Iudicium sine misericordia illi qui non fecerit misericordiam . Et qui noluit suo tempore pauperis misereri, fratrum suorum sero misertus est. Mitte ergo, inquit, Lazarum: habeo ibi quinque fratres, dicat eis quid hic agitur, ne et ipsi ueniant in hunc locum tormentorum. Et contra hoc responsum est: Si nolunt uenire in hunc locum tormentorum, habent Moysen et Prophetas; ipsos audiant. Ille qui solebat irridere Prophetas, simul utique cum fratribus suis: credo enim, imo non dubito, quia cum ipsis fratribus suis loquens de Prophetis monentibus bona, prohibentibus mala, terrentibus de tormentis futuris, et futura premia promittentibus, irridebat hec omnia, dicens cum fratribus suis: Que uita post mortem? que memoria putredinis? qui sensus cineris? Omnes illuc feruntur [1 1Kb] , et sepeliuntur; quis inde reuersus auditus est? Recolens hec uerba sua, propterea uolebat Lazarum redire ad fratres suos, ut iam non dicerent, Quis inde reuersus est? Et ad hoc apte digneque responsum est. uidetur enim fuisse iste Iudeus, et propterea dixisse, Pater Abraham. Ergo optime et congruenter responsum est: Si Moysen et  Prophetas non audiunt, nec, si quis a mortuis resurrexerit, persuadebuntur . Impletum est in Iudeis, quia Moysen et Prophetas non audierunt, nec Christo resurgenti crediderunt. Nonne hoc illis ante predixerat: Si crederetis Moysi, crederetis et mihi .

5. Diues pauperis contemptor, miser finita uita. Remansit ergo ille diues sine adiutorio, finitis deliciis temporalibus, in penis eternis. Non fecit iusta, audiuit digna. Memento quia percepisti bona tua in uita tua. Hec ergo uita, quam uides, non est tua, Percepisti bona tua. Hec ergo que de longinquo suspiras desiderans, non sunt tua. Ubi sunt uerba diuitum, et diuitibus adulantium, quando uident aliquem deliciis [1 1Kb] temporalibus affluentem, abundantem in terra, terram rapientem et exaggerantem, et trahentem ad se plumbum cum quo demergatur? Grande enim pondus illum diuitem ad inferna perduxit, et sarcina grauis usque ad ima depressit. Non enim audierat, uenite ad me, qui laboratis et onerati estis. Iugum meum lene est, et sarcina mea leuis est . Sarcina Christi penne sunt. His pennis ille pauper in sinum Abrahe uolauit. Diues ergo hoc audire noluit. Adulantium enim linguas audiuit. His linguis aduersus Prophetas obsurduit: linguis male laudantium et dicentium, Soli estis, soli uiuitis. Ergo, Percepisti bona tua in uita tua. Hec enim bona tua existimasti; alia non credidisti, non sperasti: percepisti illa in uita tua. Illam enim solam uitam tuam putasti, quando post mortem nichil futurum sperasti, nichil triste timuisti. Percepisti ergo bona tua in uita tua, Lazarus autem mala. Non dixit, Sua; sed, mala, que homines putant, que homines timent, que homines pro magno deuitant. Per cepit hic Lazarus mala. Bona tua tunc non percepit: nec tamen perdidit [2 1Kb] . Sicut autem non additum est, Sua; sic nec hoc additum est, In uita sua. Alia enim erat uita ipsius, quam sperabat in sinu Abrahe. Nam hic mortuus erat, hic non uiuebat: illa morte mortuus erat, quam dicit Apostolus, Mortui enim estis, et uita uestra abscondita est cum Christo in Deo . Pauper mala temporalia ferebat. Deus autem bona eius differebat, non auferebat. Quid ergo, diues, apud inferos desideras, quod cum diuitiis fruereris, non sperasti? Nonne tu es ille, qui pauperis contemptor Moysen prophetam irridebas? Noluisti ergo fidem possidere cum proximo in paupertate eius; modo frueris bonis eius? Irrisisti eum, quando audisti, Fidem posside cum proximo in paupertate ipsius, ut et bonis eius perfruaris. Modo uides longe bona eius, et non cum eo possides. uentura enim erant illa bona, uentura inuisibiliter. Quando enim non uidebantur, credenda erant, ne quando uidentur, remaneret tibi dolere posse, et non posse tenere.

6. Pauperum amicitia eleemosynis comparanda. Mammona iniquitatis. Ergo, fratres, quantum mihi uidetur, eliquata est ista sententia. Intelligenda est quippe christiane a Christianis; nec sic possideamus fidem cum proximo paupere, ut diuitias ei uenturas  temporaliter speremus, et ad eas cum illo possidendas fidem nostram seruemus. Non sic omnino, non sic. Sed quomodo, nisi secundum preceptum Domini nostri: Facite uobis amicos de mammona iniquitatis, ut et ipsi recipiant uos in tabernacula eterna ? Sunt hic enim pauperes non habentes tabernacula, ubi nos ipsi recipiant. Facite eos amicos de mammona iniquitatis, id est, de lucris que iniquitas uocat lucra. Sunt enim lucra, que iustitia uocat lucra: ipsa sunt in thesauris Dei. Nolite contemnere pauperes, non habentes quo redeant, non habentes quo intrent. Habent quo intrent, habent tabernacula, habent et eterna. Habent quo frustra recipi optabitis, sicut diues ille, si non eos nunc in uestra receperitis: quia, Qui recipit iustum in nomine iusti, mercedem iusti accipiet: qui prophetam recipit in nomine prophete, mercedem prophete accipiet: et qui dederit uni ex minimis meis calicem aque frigide tantum in nomine discipuli, amen dico uobis, non perdet mercedem suam . Fidem quoque possidet cum proximo in paupertate eius; ideo bonis eius perfruetur.

7. Fides in Christum pauperem. Dicit tibi et Dominus tuus, ipse qui cum diues esset, pauper factus est: exponit tibi melius et solidius istam sententiam. Nam forte de illo paupere quem suscepisti in domum tuam, dubitat aliquantum et hesitat animus tuus, utrum uerax homo sit, an forte fallax simulator hypocrita: titubat animus in facienda misericordia, quoniam cor inspicere non potes. Fac et cum malo, ut peruenias et ad bonum. Qui timuit ne bona sua semina in uias, in spinas, in lapides caderent, piger seminare hieme, esuriuit estate. uerumtamen dicit tibi Dominus tuus, de quo utique non dubitas, si christianus es: Ego propter te factus sum pauper, cum diues essem. Qui cum in forma Dei esset,  non rapinam arbitratus est esse equalis Deo; sed semetipsum exinaniuit, formam serui accipiens,  in similitudinem hominum factus, habitu inuentus ut homo: humiliauit semetipsum, factus obediens usque ad mortem, mortem autem crucis . Adde adhuc: sitiit in cruce, accepit potum, non a miserante, sed ab insultante; et bibit acetum in morte fons uite. Noli aspernari, noli contemnere, noli dicere: Ergo Deus meus homo factus est? Ergo Deus meus occisus est, crucifixus est? Etiam, plane, ita, crucifixus est. Paupertas eius tibi commendatur. Longe a te fuit: propinquauit tibi paupertate. Fidem posside cum proximo tuo in paupertate ipsius. Certe hic nusquam uacillat, nusquam caligat ista sententia. Pro nomine proximi, accipe nomen Christi, et humilis accipe. Humilis enim congruis humili, altum humilis cupis: humilis accipe, et intellige proximum. Prope est enim Dominus his qui obtriuerunt cor: ut dicas in oratione tua, sicut proximum, sicut fratrem nostrum, ita complacebam . Unum ergo uerbum, quod Propheta addidit, proximum nominans; prophetica enim locutio aliquantum fuerat tegenda sacramenti uelamine, ut desiderabilius quereretur,  ut suauius inueniretur. Ubi ergo ille proximum nominauit, tu Christum nomina; quia et de ille Christum ita prophetice nominauit: tu Christum nomina, et uide currentem liquidam sententiam, et tanquam de fonte ueritatis irrigantem sitim tuam. Fidem posside cum Christo in paupertate ipsius, ut et bonis ipsius perfruaris. Quid est, Fidem posside cum Christo? In eo quod propter te homo factus est, in eo quod de uirgine natus est, in eo quod accepit contumelias, quod flagellatus est, quod ligno suspensus, quod lancea uulneratus, quod sepultus: noli ista spernere, non tibi incredibilia uideantur; et sic fidem posside cum proximo. Hec est enim paupertas eius. Quid est autem, Ut et bonis eius perfruaris? Audi, quia hoc uoluit; audi, quia ideo in paupertate ad te uenit; audi uocem pauperis propter te Domini Dei tui ditantis te: uide quomodo bonis eius perfruaris, si fidem cum eo in paupertate seruaueris. Pater, inquit, uolo ut ubi ego sum, et ipsi sint mecum .



SERMO XLII [* 1Kb]  . De eo quod scriptum est in Isaia, cap. I, 11, Quo mihi multitudinem sacrificiorum uestrorum? Et in Psalmo CXXXIX, 1, Libera me, Domine, ab homine malo.



CAPUT PRIMUM.

1. Eleemosyna in pauperem sacrificium est christiani. Duo genera eleemosynarum. Ego, fratres, uires paruas habeo, sed uerbum Dei magnas habet. ualeat in cordibus uestris [1 1Kb] . Ergo et quod lente dicimus, ualde auditis, si obedieritis. Tanquam per nubem suam, per Isaiam prophetam Dominus tonuit: si sensum habetis, expauistis. Manifeste enim dixit, nec expositorem habent ista necessarium, sed factorem. Quo mihi, inquit, multitudinem sacrificiorum uestrorum? Quis enim exquisiuit ista de manibus uestris? Deus nos querit, non nostra. Sed sacrificium christiani est eleemosyna in pauperem. Hinc enim fit Deus peccatis propitius. Nisi autem peccatis propitius fiat Deus, quis remanet nisi reus? Ab eis peccatis et delictis [2 1Kb] , sine quibus uita ista non ducitur, mundantur homines per eleemosynas: que sunt duorum generum, erogando et remittendo; erogando quod habes bonum, remittendo quod pateris malum. Hec duo genera eleemosynarum Dominus magister bonus, qui uerbum breuiauit super terram, ut esset fructuosum, et non onerosum, quam breuiter fuerit complexus, audite: Remittite, inquit, et remittetur uobis; date, et dabitur uobis . Remittite, et remittetur uobis, pertinet ad ignoscendum; date, et dabitur uobis, pertinet ad erogandum. Ex illa eleemosyna, qua ignoscis homini, nichil perdis. Ecce statim ueniam petit, ignouisti, nichil amisisti. Charitate amplior domum redisti. Illud aliud genus eleemosynarum, ubi iubemur erogare indigentibus, graue uidetur: quia quod quisque dederit,  hoc ipsum quod dabit non habebit.



CAPUT II.

2. Eleemosynarum mensura et merces. Fenus traiectitium facere quid. Equidem et hinc securos nos facit Apostolus, qui dixit: Prout quisque habet, non ut aliis sit refectio [1 1Kb] , uobis angustia . Metiatur ergo unusquisque uires suas, non thesaurizare attendat in terra: det, non perit quod dat. Non dico, Hoc non perit; sed dico, Hoc solum non perit. Alia uero que non dederis, et abundant tibi, aut cum uiuis amittis, aut cum moreris dimittis. Deinde, fratres mei, tanta promissio quo nos hortetur [2 1Kb] , attendite: Dimittite, inquit, et dimittetur uobis; date, et dabitur uobis. Quando dicit, Date, et dabitur uobis, attende cui dicat. Homini dicit Deus, mortali dicit immortalis, mendico dicit tantus paterfamilias. Neque enim hoc reuocaturus est quod dedimus. Inuenimus quem feneremus. Demus in usuram, sed Deo, non homini. Ei damus qui abundat, ei damus qui dedit quod demus. Et pro modicis rebus, pro friuolis, pro mortalibus, pro putribilibus, pro terrenis, eterna, incorruptibilia, sine fine manentia: quid multa dicturus sum? se promittit, qui promittit. Si amas illum, eme illum ab illo. Et ut noueris te ipsi dare, audi illum dicentem: Esuriui, et dedistis mihi manducare; sitiui, et dedistis mihi potum; hospes fui, et suscepistis me; nudus fui, et uestistis me; eger, uisitastis me; inclusus, uenistis ad me. Et dicent illi: Quando te uidimus in his necessitatibus constitutum, et ministrauimus tibi? Et ille: Quando uni ex minimis meis fecistis, mihi fecistis . Dat de celo, accipit in terra. Ipse dat, ipse accipit. Quasi fenus traiectitium facis. Hic das, ibi recipis: hic das res perituras, ibi recipis res sine fine mansuras.



CAPUT III.

3. Homo malus. Et quandocumque dicis Deo, Libera me, Domine, ab homine malo: hoc enim modo cantauimus. Scio enim quo gemitu dicas, Libera me, Domine, ab homine malo. Quis enim in isto seculo non patitur aliquem hominem malum? Quando ergo hoc dicis Deo, Libera me, Domine, ab homine malo; sicut totis precordiis dicis, sic intentis oculis te prius attende. Libera me, Domine, ab homine malo. Fac tibi respondisse Deum, A quo? dicturus es a Gaio, a Lucio, a nescio quo quem pateris. Et respondet tibi: De te mihi nichil dicis? Si ab homine malo libero te, prius es liberandus a te ipso. Pateris malum, noli te ipsum pati malum. uideamus si inuenit in te, quid tibi faciat alter malus. Quid tibi faciat malus? Tu noli esse malus. Non tibi dominetur auaritia, non te calcet concupiscentia tua, non te trituret ira tua. Isti hostes interiores tui sunt. Tu ipse non tibi aliquid facias. uideamus quid tibi facit uicinus malus, patronus malus, potens malus: uideamus quid tibi facit. Iustum te inueniat, fidelem te inueniat, christianum te inueniat: quid tibi facturus est? Quod Stephano Iudei fecerunt. Faciendo malum, miserunt  ad bonum. Ergo quando petis ut liberet te Deus ab homine malo, attende te, noli tibi parcere: te a te liberet. Quomodo te a te liberat? Dimittendo peccata, donando merita, dando tibi uires pugnandi aduersus concupiscentias tuas, inspirando uirtutem, dando menti tue celestem delectationem, qua omnis terrena delectatio superetur. Hec cum tibi prestat Deus, liberat te a te, et securus exspectas in huius seculi malis transitoriis cum eis bonis uenturum Dominum, que transire non possunt. Satis sint uobis. uidetis certe, quia nescio quomodo ego inualidus accedo, et loquendo fortis fio. Tantus est mihi animus, tanta intentio in profectu uestro! Operarius enim in agro fructum sperans, minus sentit laborem. Sitis fructus mei, ut uobiscum sim, et omnes simus fructus Dei.



SERMO XLIII [* 1Kb]  . De eo quod scriptum est in Isaia, cap. uII, 9, Nisi credideritis, non intelligetis  .



CAPUT PRIMUM.

1. Fides necessaria. Initium bone uite, cui uita etiam eterna debetur, recta fides est. Est autem fides, credere quod nondum uides: cuius fidei merces est, uidere quod credis. Tempore igitur fidei tanquam tempore sementis, non deficiamus, et usque in finem non deficiamus: sed perseueremus, donec quod seminauimus metamus. Cum enim auersum esset genus humanum a Deo, et iaceret in delictis suis, sicut Creatore opus habebamus ut essemus, sic Saluatore ut reuiuisceremus. Iustus Deus damnauit hominem, misericors Deus liberat hominem. Deus Isrel ipse dabit uirtutem et fortitudinem plebi sue: benedictus Deus . Sed accipiunt credentes, non accipiunt contemnentes.

2. Fides magnum Dei donum. Nec de ipsa fide tamen ita gloriandum est, quasi aliquid nos possimus. Non enim fides nichil est, sed magnum aliquid: quam si habes, profecto accepisti. Quid enim habes, quod non accepisti ? uidete, karissimi, unde Domino Deo gratias agatis: ne in aliquo dono eius ingrati maneatis, et propter hoc quod ingrati estis, quod accepistis perdatis. Laus fidei explicari a me nullo modo potest, sed a fidelibus cogitari potest.



CAPUT II.

Porro si ex aliqua parte, ut dignum est, cogitetur, quis digne cogitet, quam multis donis Dei ipsius preferatur? Et si minora Dei dona in nobis debemus agnoscere, quanto magis illud quod ea superat, debemus agnoscere?

3. Dei in hominem beneficia. Aliud intellectus et aliud ratio. A Deo debemus esse quod sumus  . Quia quod non nichil sumus, nisi a Deo a quo habemus? Sed sunt et ligna, sunt et lapides, a quo nisi a Deo? Nos ergo quid plus? Non uiuunt ligna et lapides: nos autem uiuimus. Sed adhuc nobis idipsum uiuere  cum arboribus frutetisque commune est. Dicuntur enim et uites uiuere. Nam si non uiuerent, non scriptum esset: Occidit in grandine uineas eorum. . uiuit, cum uiret; arescit, cum moritur. Sed uita ista non habet sensum. Quid nos amplius? Sentimus. Quinquepartitus corporis notus est sensus. uidemus, audimus, olfacimus, gustamus, tactu etiam per totum corpus nostrum mollia diiudicamus et dura, aspera et lenia, calida et frigida. Est ergo in nobis sensus quinquepartitus: sed hunc habent et bestie. Habemus ergo aliquid amplius nos. Et ista tamen que enumerauimus, fratres mei, si consideremus in nobis, quantam de his gratiarum actionem, quantam Creatori laudem debemus? Sed tamen amplius quid habemus? Mentem, rationem, consilium, quod non habent bestie, non habent uolucres, non habent pisces: in eo facti sumus ad imaginem Dei. Denique ubi Scriptura narrat quod facti sumus, ibi subiungit, ut nos pecoribus non solum anteponat, sed et preponat, id est, ut ea nobis subiecta sint: Faciamus, inquit, hominem ad imaginem et similitudinem nostram, et habeat potestatem piscium maris, et uolatilium celi, et omnium pecorum, et serpentium que repunt super terram . Unde habeat potestatem? Propter imaginem Dei. Unde quibusdam dicitur increpando: Nolite esse sicut equus et mulus, quibus non est intellectus . Sed aliud est intellectus, aliud ratio. Nam rationem habemus et antequam intelligamus; sed intelligere non ualemus, nisi rationem habeamus. Est ergo animal rationis capax: uerum ut melius et citius dicam, animal rationale, cui natura inest ratio, et antequam intelligat iam rationem habet. Nam ideo uult intelligere, quia ratio [1 1Kb] precedit.



CAPUT III.

4. An prius credendum quod postea intelligatur. Hoc ergo unde bestias antecedimus, maxime in nobis excolere debemus, et resculpere quodam modo et reformare. Sed quis poterit, nisi sit artifex [2 1Kb] qui formauit? Imaginem in nobis Dei deformare potuimus, reformare non possumus. Habemus ergo, ut cuncta breuiter retexamus, ipsum esse cum lignis et lapidibus; uiuere, cum arboribus; sentire, cum bestiis; intelligere, cum Angelis. Diiudicamus ergo oculis colores, auribus sonores, naribus odores, gustatu sapores, tactu calores, intellectu mores. Intellige. Omnis homo uult intelligere; nemo est qui nolit [3 1Kb] : credere non omnes uolunt. Dicit mihi homo, Intelligam, ut credam: respondeo, Crede, ut intelligas. Cum ergo nata inter nos sit controuersia talis quodam modo, ut ille mihi dicat, Intelligam, ut crelam; ego ei respondeam, Imo crede, ut intelligas: cum hac controuersia ueniamus ad iudicem, neuter nostrum presumat pro sua parte sententiam. Quem iudicem inuenturi sumus? Discussis omnibus hominibus, nescio utrum meliorem iudicem inuenire possimus,  quam hominem per quem loquitur Deus. Non eamus ergo in hac re et in hac controuersia ad litteras seculares; non inter nos iudicet peta, sed propheta.

5. Propheticus sermo ad firmandam fidem efficacior. Beatus apostolus Petrus cum duobus aliis Christi Domini discipulis Iacobo et Ioanne in monte cum ipso Domino constitutus, audiuit uocem delatam de celo: Hic est filius meus dilectus, in quo bene complacui; ipsum audite . Quod commendans memoratus Apostolus in Epistola sua dixit: Hanc uocem nos audiuimus de celo delatam, cum essemus cum illo in monte sancto. Et cum dixisset, Hanc uocem nos audiuimus de celo delatam; subiunxit atque ait, Et habemus certiorem propheticum sermonem . Sonuit uox illa de celo, et certior est propheticus sermo.



CAPUT Iu.

Attendite, karissimi, adiuuet Dominus et uoluntatem meam et exspectationem uestram, ut dicam quod uolo, quomodo uolo. Quis enim nostrum non miretur delata uoce de celo certiorem propheticum sermonem ab Apostolo dictum esse? Certiorem sane dixit: certiorem, non meliorem, non ueriorem. Tam enim uerus ille sermo de celo, quam sermo propheticus; tam bonus, tam utilis. Quid est ergo, certiorem, nisi in quo magis confirmetur auditor? Quare hoc? Quoniam sunt homines infideles, qui sic detrahunt Christo, ut dicant eum magicis artibus fecisse que fecit. Possent ergo infideles etiam istam uocem delatam de celo, per coniecturas humanas et illicitas curiositates ad magicas artes referre. Sed Prophete ante fuerunt; non dico ante istam uocem, sed ante Christi carnem. Nondum erat homo Christus, quando misit Prophetas. Quisquis eum dicit magum fuisse: si ergo magicis artibus fecit ut coleretur et mortuus, numquid magus erat, antequam natus? Ecce quare ait apostolus Petrus, Habemus certiorem propheticum sermonem. uox de celo, qua fideles admoneantur: propheticus sermo, quo infideles conuincantur. Intelleximus, quantum mihi uidetur, karissimi, quare dixerit apostolus Petrus, Habemus certiorem propheticum sermonem, post uocem de celo delatam.



CAPUT u.

6. Piscatores et idiote in apostolos cur electi. Et ipsa Christi quanta dignatio? Petrus iste, qui sic loquitur, piscator fuit: et modo magnam laudem habet orator, si potuerit ab illo intelligi piscator. Propterea primis Christianis loquens apostolus Paulus ait: uidete uocationem uestram, fratres, quia non multi sapientes secundum carnem, non multi potentes, non multi nobiles: sed infirma mundi elegit Deus, ut confundat fortia; et stulta mundi elegit Deus, ut confundat sapientes; et ignobilia mundi et contemptibilia elegit Deus, et ea que non sunt tanquam sint, ut ea que sunt euacuarentur . Si enim eligeret Christus primitus oratorem, diceret orator: Eloquentie mee merito electus sum. Si eligeret senatorem, diceret senator: Dignitatis mee merito electus sum. Postremo, si prius eligeret  imperatorem, diceret imperator: Potestatis mee merito electus sum. Quiescant et differantur isti, paululum quiescant: non omittantur, non contemnantur; sed aliquantulum differantur, qui possunt gloriari de semetipsis in semetipsis. Da mihi, inquit, illum piscatorem, da mihi idiotam, da mihi imperitum, da mihi eum cum quo non dignatur loqui senator, nec quando emit piscem: ipsum, inquit, da; hunc si impleuero, manifestum erit quod ego facio. Quanquam et senatorem et oratorem et imperatorem ego sum facturus: quandocumque facturus ego et senatorem, sed certius ego piscatorem. Potest senator gloriari de semetipso, potest orator, potest imperator: non potest nisi de Christo piscator. ueniat propter docendam humilitatem salubrem, prius ueniat piscator; per ipsum melius adducitur imperator.



CAPUT uI.

7. Fides precedit intelligere. Mementote ergo piscatorem sanctum, iustum, bonum, Christo plenum, ad cuius missa per mundum retia capiendus cum ceteris etiam populus iste pertinuit: ergo mementote eum dixisse, Habemus certiorem propheticum sermonem. Da mihi ergo ad illam controuersiam iudicem prophetam. Quid inter nos agebatur? Tu dicebas, Intelligam, ut credam; ego dicebam, Ut intelligas, crede. Nata est controuersia, ueniamus ad iudicem, iudicet propheta, imo uero Deus iudicet per prophetam. Ambo taceamus. Quid ambo dixerimus, auditum est. Intelligam, inquis, ut credam: Crede, inquam, ut intelligas. Respondeat propheta: Nisi credideritis, non intelligetis .

8. Fides intelligendo crescit. Putatis autem, karissimi, nichil dicere etiam illum qui dicit, Intelligam, ut credam? Quid enim nunc agimus, nisi ut credant, non qui non credunt, sed qui adhuc parum credunt? Nam si nullo modo credidissent, hic non essent. Fides eos adduxit, ut audiant; fides eos fecit presentes uerbo Dei: sed ipsa fides que germinauit irriganda est, nutrienda est, roboranda est. Hoc est quod agimus. Ego, inquit, plantaui, Apollo rigauit; sed Deus incrementum dedit. Itaque neque qui plantat est aliquid, neque qui rigat; sed qui incrementum dat Deus . Loquendo, hortando, docendo, suadendo plantare possumus et rigare, non autem incrementum dare. Nouerat autem ille cum quo loquebatur, qui fidei sue germinanti et adhuc tenere, et adhuc infirme, et ex magna parte titubanti, non tamen nulle fidei, sed alicui fidei adiutorem orabat, cui dicebat, Credo, Domine.



CAPUT uII.

9. Quomodo et credendum quod intelligatur, et intelligendum quod credatur. Modo cum Euangelium legeretur, audistis: Si potes credere, ait Dominus iehsu patri pueri, si potes credere, omnia possibilia sunt credenti. Et ille intuens semetipsum, et positus ante semetipsum, non habens temerariam confidentiam; sed prius discutiens conscientiam, uidit in se esse aliquam fidem, uidit et titubationem, utrumque uidit. Unum se habere confessus est, et alteri adiutorium postulauit. Credo, inquit, Domine. Quid sequebatur, nisi, Adiuua fidem meam? Non hoc dixit,  Credo, Domine; uideo hic aliquid unde non mentior; credo, uerum dico: sed uideo hic etiam nescio quid, quod mihi displiceat. Stare uolo: sed adhuc nuto. Stans loquor, non cecidi, quia credo; sed tamen adhuc nuto: Adiuua incredulitatem meam . Ergo, karissimi, et ille quem contra me constitui, et propter cuius controuersiam inter nos natam Prophetam iudicem postulaui, non nichil dicit etiam ipse, cum dicit, Intelligam ut credam. Nam utique modo quod loquor, ad hoc loquor, ut credant qui nondum credunt: et tamen nisi quod loquor intelligant, credere non possunt. Ergo ex aliqua parte uerum est quod ille dicit, Intelligam, ut credam; et ego qui dico, sicut dicit Propheta, Imo crede, ut intelligas: uerum dicimus, concordemus. Ergo intellige, ut credas: crede, ut intelligas. Breuiter dico quomodo utrumque sine controuersia accipiamus. Intellige, ut credas, uerbum meum; crede, ut intelligas, uerbum Dei.



SERMO XLIu [* 1Kb]  . De uerbis Isaie cap. LIII, u\. 2-9  .



CAPUT PRIMUM.

1. De Domino et Saluatore nostro, fratres dilectissimi, ante multa tempora prophetatum est: Ascendet sicut uirgultum, et sicut radix in terra sitienti. Quare ut radix? Ideo: Non est species illi, neque honor. Passus est, humiliatus est, consputus est: non habebat speciem; homo apparebat, cum Deus esset. Sed quomodo radix non est pulchra, sed intus habet uim pulchritudinis sue. Attendite, fratres mei, uidete misericordiam Dei. Attendis arborem pulchram, amenam, foliis uirentem, fructibus opulentam, laudas. Delectat aliquid de fructu carpere, sub umbra eius sedere et requiescere ab estu: laudas totam illam pulchritudinem. Si radix ostendatur tibi, nulla pulchritudo in ea est. Noli contemnere quod abiectum est: inde processit quod miraris, Ut radix in terra sitienti. Attendite modo claritatem arboris.

 2. Creuit Ecclesia, crediderunt gentes, uicti sunt terre principes sub nomine Christi, ut essent uictores in orbe terrarum. Positum est collum eorum sub iugo Christi. Persequebantur ante Christianos propter idola, persequuntur idola propter Christum. Omnes confugiunt ad auxilium Ecclesie, in omni pressura, in omni tribulatione sua. Creuit illud granum sinapis, factum est maius super omnia olera: ueniunt uolatilia celi, superbi seculi, et requiescunt sub ramis eius . Unde hec tanta pulchritudo? De nescio qua radice surrexit: et ista pulchritudo in magna gloria est. Queramus radicem. Consputus est, humiliatus est, flagellatus est, crucifixus est, uulneratus est, contemptus est. Ecce hic species non est: sed in Ecclesia gloria radicis pollet. Ergo ipsum describit sponsum, illum contemptum, inhonoratum, abiectum. Sed modo uidere habetis arborem, que surrexit de ista radice, et impleuit orbem terrarum. Radix in terra sitienti.

3. Non est species illi, neque honor: et uidimus illum, et non habuit speciem neque decorem. Nonne hic est fabri filius ? Quam non habuit decorem, ut diceretur, Nonne uerum dicimus quia demonium habes ? In nomine ipsius demonia fugiebant; et illi obiicitur, quia demonium habebat. Sed quare hoc? uidimus eum, et non habebat speciem neque decorem.



CAPUT II.

Que est species illius intus, ubi non uidebatur? In principio erat uerbum, et uerbum erat apud Deum, et Deus erat uerbum . Que est species illius? Qui cum in forma Dei esset, non rapinam arbitratus est esse equalis Deo .

4. Et ubi uisus est non habere speciem neque decorem? Et non habuit speciem: sed uultus eius abiectus, et deformis positio eius ab omnibus hominibus. Homo in plaga. In plaga homo, ante plagam Deus, post plagam homo Deus, Homo in plaga, et qui sciat ferre infirmitates. Infirmitates quorum? Ipsorum a quibus patiebatur. Medicus ferebat infirmitates phreneticorum; et cum ipse crucifigeretur, orabat et dicebat: Pater, ignosce illis, quia nesciunt quid faciunt . Attendite: amemus sponsum [1 1Kb] . Quanto magis deformis nobis commendatur, tanto carior, tanto dulcior est factus sponse. Propter quod et auertit se. Auertit se, ne illum intelligerent illi qui eum crucifigebant. Facies eius iniuriata est, nec magni estimata est.

5. Hic infirmitates nostras portat, et pro nobis in doloribus est: et nos existimauimus illum in doloribus esse, et in plaga, et in pena. Ipse autem uulneratus est propter peccata nostra, et infirmatus est propter iniquitates nostras. Eruditio pacis nostre in eum, liuore eius sanati sumus. Omnes ut oues errauimus, et Dominus tradidit illum pro peccatis nostris. Euangelium est, an prophetia [2 1Kb] ? Quid dicunt contra ista Iudei? Nonne  mirum est audire illos ista, habere illos ista, legere illos ista, non inuenire de quo dici potuerit, nisi de illo uno qui in Euangelio predicatur per orbem terrarum, et adhuc non esse Christianos, sed sic illos esse cecos aduersus euidentissima eloquia Prophetarum? Noli mirari cecitatem Iudeorum de Christo.



CAPUT III.

Ecce transit quod dicitur de sponso, incipit dici et de sponsa; et quomodo in sponso mirabaris cecitatem Iudeorum, sic in sponsa miraberis cecitatem hereticorum.

6. Iam modo miremur cecitatem Iudeorum. Dominus tradidit illum pro peccatis nostris; et ipse, quoniam male tractatus est, non aperuit os. Ut ouis ad immolandum ductus est; et ut agnus ante eum qui se tonderet fuit sine uoce, sic non aperuit os suum. In humilitate iudicium eius sublatum est. Et ne contemnas, Generationem eius quis enarrabit? Quam generationem? Ante luciferum genui te . Ecce una generatio: Ante luciferum, ante omnia que facta sunt, ante omnes Angelos, ante omnem creaturam. Quare? Quia omnia per ipsum facta sunt . Sed forte secunda eius generatio narratur. Quis illam narrat? Fide concipitur, masculus non accedit, uterus uirginis tumet: procedit tanquam sponsus de thalamo suo . Mirabilis ista generatio. Mirabilis est humana, quia sine patre: mirabilis illa, quia sine matre. Ut ouis ad immolandum ductus est, ut agnus ante eum qui se tonderet, sic non aperuit os suum. In humilitate iudicium eius sublatum est. Generationem eius quis enarrabit? Quoniam tolletur de terra uita eius. Resurrectionem eius predicat. uidetis quia uere Dominus  hoc dicebat [1 1Kb] : Que scripta sunt in Lege, et Prophetis, et Psalmis de me. Quia oportebat Christum pati et resurgere, audistis. Et resurgere, modo audistis: Quoniam tolletur de terra uita eius. Et predicari in nomine eius penitentiam et remissionem peccatorum per omnes gentes, incipiens ab Ierusalem : audietis illud et ab isto propheta; non quia debemus prophetam preponere Domino. Preco precessit, iudex secutus est. Non sua, sed iudicis uerba preco dicebat, et iudex consequens uerba sua in precone firmauit. Quoniam tolletur de terra uita eius. Ab iniquitatibus populi mei ductus est ad mortem. Audiebatis modo dicentem illis, Quid uobis feci? Si inuenistis in me peccatum, arguite. Et illi, Crucifige, crucifige : ut putabant hominem, tamen innocentem. Ergo, Ab iniquitatibus populi mei ductus est ad mortem.



CAPUT Iu.

7. Dabo ergo malos pro sepultura eius. Quid est hoc, Dabo malos pro sepultura eius, et diuites pro morte eius? Malos propter sepulturam, diuites propter mortem. Diues ille ab Arimathea Ioseph, cum Dominus penderet in cruce, intrauit ad Pilatum, et petiit corpus eius: obsecutus est, ut sepeliret.  Dati sunt diuites pro morte eius: sepeliuit pauperem, in quo diuitias requirebat. Ergo, Diuites propter mortem eius. Quod postea dixit, primo factum est: quod primo dixit, postea factum est. Malos pro sepultura eius. Ubi ostendimus? Intrauerunt Iudei ad Pilatum, et dixerunt ei: Domine, audiuimus quia ille planus , id est, ille impostor, dixit discipulis suis quia resurrecturus erit occisus: iube custodiatur sepulcrum, ne forte ueniant discipuli e us nocte, et auferant eum, et fiat error maior priore. Ait illis Pilatus: Habetis milites, ite, custodite sicut uultis. Acceperunt milites, posuerunt ibi . Mali sunt isti: ipsi sunt dati propter sepulturam eius ad custodiendum. Sed unde probamus quia mali sunt? Milites innocentes erant missi: iudex eis precepit; uenerunt ad sepulcrum, custodierunt. Audi quia mali sunt: lege Euangelium. Posteaquam resurrexit Dominus, et uiderunt angelum, conterriti et consternati sunt. Quando dictum est aliis, Nolite timere uos, isti timore perculsi, quia fide subleuati non sunt. Et tamen cum ista scirent, uenerunt ad Iudeos, dixerunt illis ista omnia. Dixerunt Iudei: Damus uobis pecuniam. Ergo mali erant: ueritatem absconderunt, mendacium uendiderunt. Et quomodo mendacium uendiderunt? Non mirum, mendacium uendiderunt, mendacium ceci cecis. Dicite  quia dormientibus nobis uenerunt discipuli eius, et subtraxerunt eum. O uanitas uendens uanitatem uanitati! Audituri sunt uani et credituri [1 1Kb] . Hodieque hoc est apud Iudeos, sic habet ipsa fama, quam uana, quam falsa, quam inanis . Testimonium martyrum nolunt audire, ut uiuant; et testimonium dormientium audiunt, ut pereant. Si dormiebant custodes, unde potuerunt scire quis illum tulerit de sepulcro? aut quid uigilabas, male? O male, de quo non sine causa dixit propheta, Dabo malos pro sepultura eius. O mali, o pessimi: aut uigilabatis, et custodire debuistis; aut dormiebatis, et quid sit factum nescitis. Impletum est enim quod Spiritus sanctus per Psalmistam multo ante predixerat: Cogitauerunt consilium quod non potuerunt stabilire [2 1Kb] .



[2 1Kb] CAPUT u.

8. Nos ergo, fratres karissimi, pro quorum salute ista omnia et predicta sunt et impleta, gratias agamus diuine misericordie, et quantum possumus, totis uiribus laboremus, ut beneficia Dei non nobis iudicium pariant, sed profectum: ut cum tremendus iudicii dies et tempus reddende rationis aduenerit, quidquid nobis [3 1Kb] Dominus et Saluator noster contulit iudicatus, integrum inueniat iudicaturus. Et quidem ille cum uenerit, redditurus est quod promisit, sed requisiturus est quod redemit: et quod in primo  aduentu contulit, exacturus est in secundo Quamuis multum presumere debeamus de misericordia Dei, non tamen negligenter debemus timere iustitiam eius. Cum iustitia enim te iudicabit, qui cum misericordia te redemit. Nam quod tam longo tempore peccamus et parcit, non est negligentia, sed patientia. Non ille potentiam perdidit, sed nos ad penitentiam reseruauit. Timeamus [1 1Kb] ergo iustitiam, cuius misericordiam desideramus. Parcit enim modo, sed non tacet: sed et si tacet, non semper tacebit. Audiamus ergo eum dum non tacet in precepto, si uolumus ut nobis parcat, cum non tacuerit in iudicio. Modo enim nobis prerogatur misericordia, tunc a nobis exigetur iustitia, et reddet unicuique secundum opera sua; ac fiet illud quod Apostolus dixit, Iudicium sine misericordia illi qui non fecit misericordiam [2 1Kb] .



SERMO XLu [* 1Kb]  . De eo quod in Isaia, cap. LuII, 13, scriptum est, Qui autem dediti erunt mihi [3 1Kb] , possidebunt terram, et inhabitabunt montem sanctum meum. Et de Apostolo, Has ergo promissiones habentes, karissimi, mundemus nos ab omni coinquinatione carnis et spiritus, perficientes sanctificationem in timore Dei. 

1. Diuine misericordie tribuendum quod opportune acciderit nulla hominum cura. In omnibus lectionibus, quas recitatas audiuimus, si animaduertit Charitas uestra primam lectionem Isaie prophete, quia omnia que lecta sunt nec meminisse nec dicere possumus, recentissimum arbitror residere potuisse in cordibus uestris, quo conclusit Lector: Qui autem dediti mihi erunt, possidebunt terram, et inhabitabunt montem sanctum meum. Deinde ascendit apostolica lectio, et inde cepit: Has ergo promissiones habentes, karissimi, mundemus nos ab omni coinquinatione carnis et spiritus, perficientes sanctificationem in timore Dei. Procurante diuina misericordia, que nos regit, et que nobis esurientibus escas preparat, non solum corporum reficiendorum, propter quas oriri facit solem super bonos et malos, et pluit super iustos et iniustos; sed etiam propter famem cordis nostri, quam patimur in hac eremo, et morimur, nisi manna pluat: mensam ergo suam nobis preparante Domino, nulla humana industria procurante, quod ipse nouit, factum est, ut se lectiones sic sequerentur, ut in Isaia promitteretur nobis aliquid, in Apostolo autem diceretur, Has ergo promissiones habentes, karissimi, mundemus nos ab omni coinquinatione carnis et spiritus, perficientes sanctificationem in timore Dei; quasi una lectio esset Prophete et Apostoli. Quid enim ait Apostolus? Has ergo promissiones habentes, karissimi: et ibi non est dictum quas promissiones, non quia non ibi sunt; sed  quia non inde cepit lector: et tanquam querebat animus auditoris, de quibus promissionibus dicat Apostolus, Has ergo promissiones habentes, karissimi, mundemus nos ab omni coinquinatione carnis et spiritus. Magnum enim negotium nobis imponitur, et non paruus labor, mundare nos ab omni coinquinatione carnis et spiritus: et nemo suscipit hunc laborem, nisi audiat promissionis mercedem. Cum ergo laborem mundationis carnis et spiritus nemo suscipiat, nisi premio inuitatus; nescio quomodo factum est ut Lector ab indictione laboris inciperet, et a promissione mercedis non inciperet. Sed Deus noluit fraudare auditorem intentum. Si forte dubitabat suscipere laborem mundationis carnis et spiritus, qui non audierat mercedem, armet se ad principium lectionis apostolice: promissiones autem si querit, attendat ad finem lectionis prophetice. Ubi enim finiuit prophetica lectio, ibi est promissio: unde cepit Apostoli lectio, ibi est operis indictio.

2. Cupiditates non finiuntur, sed augentur, si presentia propter terrenas promissiones contemnantur. Erigamus ergo nos, et mundemus ab omni coinquinatione carnis et spiritus, has promissiones habentes. Quas promissiones? Qui autem mihi dediti erunt, dicit Dominus per Isaiam, possidebunt terram, et inhabitabunt montem sanctum meum. Has ergo promissiones habentes, mundemus nos ab omni coinquinatione carnis et spiritus. Dicit aliquis: Et propterea me mundabo a coinquinatione carnis et spiritus, ut possideam terram et inhabitem montem? Procul dubio querendum quid sibi uult possessio terre et montis habitatio: ne forte sperent homines, latas possessiones se accepturos, et non finiant cupiditatem, sed differant; imo augeant, et contemnant parua, putantes se de ipso genere accepturos esse maiora. Quis enim non contemnat unam centuriam, si illi promittatur quia possessurus est centum? Aut quis non contemnat delicias unius prandii, forte pauperioris et frugalioris, si dicatur ei: Nisi te continueris, non uenies ad illam cenam lautissimam et opimam? Qui sic continent a quibusdam presentibus, non finiunt cupiditates [1 1Kb] . Timendo ne perdant quod amplius desiderant, ea que minora sunt contemnunt; ipsa est tamen cupiditas. Numquid non est auarus, qui contemnit centum folles, ut acquirat mille? Non tibi uideatur iam finisse auaritiam, quia inuenisti cum contemnentem folles centum. Mille cogitat, ideo centum contempsit  . Sunt homines, qui obsequuntur plerumque senibus filios non habentibus, et contemnunt in illis multa, sed maiora ex ipsis sperant. Istos misericordes putamus, an cupidos? Ideo plus probantur filii pauperum, quando obsequuntur parentibus pauperibus; quia pietas illos ducit, non merces. Filii autem diuitum quando obsequuntur parentibus suis, non probatur pietas, et si est, latet: quia et si uidetur a Deo, ab hominibus uideri non potest. Adeo et ipsi parentes male sentientes plerumque de  filiis suis, cum putant quia propter pecuniam illis obsequuntur filii sui, cum expediat aliquando filiis eorum ut emancipentur a parentibus, exigit forte aliquod commodum uxorem ducturus, aut perueniendi ad aliquem honorem, ut donent illi res suas, et dicunt: Non donabo; nam iam non mihi obsequetur [1 1Kb] . Qualem sententiam tulit de filio suo, quia ad pecuniam illi obsequitur, non attendens paternam caritatem? Si ergo times ne accepta pecunia non tibi obsequatur filius tuus, non est amabilis pietas, sed uenalis. Quanto melior filius pauperis, filius aliquando senis erumnosi [2 1Kb] et egentis, qui nichil exspectans a patre suo, quia non habet quod ei dimittat, laboribus et erumna sudoris pascit patrem suum? Aliquando et filii diuitum attendentes timorem Dei, non quia exspectant aliquid a parentibus suis, sed quia parentes sunt et genuerunt et educauerunt, et Deus precepit dicens, Honora patrem tuum et matrem tuam , ideo obsequuntur: sed latet affectus, ubi propositum est premium. Eo autem isti acceptiores sunt apud Deum, quia mentem ipsorum non possunt uidere homines, et Deus solus uidet, nec laudari ab hominibus possunt: sicut Iob qui colebat Deum. Putauerunt enim demones quod propter mercedem coleret Deum. Ubi autem probatus est quia gratis coleret? Quia perditis omnibus dixit, Dominus dedit, Dominus abstulit; sicut Domino placuit, ita factum est: sit nomen Domini benedictum .

3. Scripture obscura loca ex locis aliis apertis illustrantur. Quare ista dixi, fratres? Quia quotidie non tacet Scriptura monere [3 1Kb] , ut temporalia contemnentes, eterna diligamus: non tacet omnis pagina diuina loqui nobis, aliquando aperte, aliquando in mysterio obscure. Sed nemo fraudari se putet, quando obscure pagina diuina loquitur. Ubi ad te prodit uoluntas Dei, hoc est ubi aperta est, ibi illam dilige, ibi illam ama, quando aperte monet. Et qualis est in aperto, talis est in obscuro; qualis est in sole, talis est in umbra. Talem illam sequaris [4 1Kb] , si talem illam legis. Obscurum est enim, ut dixi, Possidebit terram, et inhabitabit montem sanctum meum. Nam si carnaliter accipimus, non nos mundabimus ab omni coinquinatione carnis et spiritus; et sine causa nobis procurauit Deus finem lectionis prophetice coniunctum cum principio lectionis apostolice, si propter possidendum montem terrenum ad auaritiam nos preparamus, non ad pietatem. Sed quid debemus intelligere montem? Obscurum est quid dixerit montem. Sed si deseruisset nos Deus, nusquam aperte diceret quid sit mons. Ubi autem dicit aperte, ibi ama montem. Ubi aperte  tibi commendat montem, et ipsa Scriptura se aperit quid dicat montem, ibi illum ama. Etiam ubi audieris promitti montem talem, illum sequere: qualem amasti in aperto, talem intellige in obscuro. Ubi putamus dictum montem, ut possimus nos mundare ab omni coinquinatione carnis et spiritus? Quis mons nobis promissus est?

4. Terra uiuentium nobis promissa. Primo terra qualis nobis promittitur sciamus, quam suspirat quodam loco propheta Dauid, et dicit: Spes mea es tu, portio mea in terra uiuentium . Procul dubio ergo est quedam terra uiuentium, quia ista terra morientium est. Aut si aliquis in ista terra nasceretur nisi moriturus, non diceret illam terram uiuentium, nisi comparans istam terram et inueniens eam terram esse morientium. Est ergo terra uiuentium: nam cum eterna et celestis sit, terra dicitur quia possidetur, non quia aratur. Habet enim possessorem sine labore: quia et ista possessorem suum exercet in labore, et fatigat in timore. Quid tibi dicitur? Surge, ara terram, ut possis habere unde uiuas. Et uelis nolis, gemens et suspirans surgis, et operaris; quia sequitur te sententia damnati Adam: In labore uultus tui edes panem tuum . Cum autem transierit omnis labor et gemitus, erimus in terra uiuentium. Nihil ibi nascitur et crescit: quidquid ibi est, eodem modo est, sic est semper [1 1Kb] . Non ibi alternant hiems et estas, nox et dies. Hic seminatur, ut ibi metatur; si tamen seminatur. Quis est enim qui seminat hic, ut ibi metat? Qui erogat pauperibus. Erogatio pauperibus seminatio est in terra. Semina hic, et ibi inuenies messem: estate non secatur, ut transeat; sed et manducatur, et cum gaudio permanet. Ibi enim iustitia saginaris. Terra illa habet panem suum. Quis est iste panis? Qui huc inde ad nos uenit: Ego sum, inquit, panis uiuus qui de celo descendi . Qualis est iste panis? Beati qui esuriunt et sitiunt iustitiam, quoniam ipsi saturabuntur .

5. Mons Christus et Ecclesia. Audiuimus panem de terra illa, audiamus et montem. Inhabitabunt, inquit, in monte sancto meo. Puto enim inuenimus in alia sancta Scriptura, quia mons et ipse Christus est. Qui est panis, ipse est et mons: sed panis, quia pascit Ecclesiam; mons autem, quia corpus eius est Ecclesia. Ipsa Ecclesia est mons: et quid est ipsa Ecclesia? Corpus Christi. Adiunge illi caput, et fit unus homo. Caput et corpus, unus homo. Caput quis est? Hic qui natus est de uirgine Maria, qui suscepit carnem mortalem sine peccato, qui a Iudeis cesus, flagellatus, contemptus, crucifixus; qui traditus est propter delicta nostra, et resurrexit propter iustificationem nostram. Ipse est caput Ecclesie, ipse panis de illa terra. Corpus autem eius quod est? Coniux eius, id est Ecclesia. Erunt enim duo in carne una. Sacramentum hoc magnum est: ego autem dico in Christo et in Ecclesia . Sic et Dominus in Euangelio, cum de uiro et de uxore diceret: Igitur  iam non sunt duo, sed una caro . Ergo unum uoluit esse hominem Deum Christum et Ecclesiam. Ibi caput, et hic membra. Noluit resurgere cum membris, sed ante membra, ut haberent quod sperarent membra. Sed ideo mori uoluit caput, ut prius resurgeret caput; prius ire in celum caput, ut in capite suo spem haberent cetera membra, et exspectarent impleri erga se quod premissum est in capite. Quid enim opus erat Christo mori, uerbo Dei, per quod facta sunt omnia, de quo dicitur: In principio erat uerbum, et uerbum erat apud Deum, et Deus erat uerbum: omnia per ipsum facta sunt ? Et crucifigitur, et irridetur, et lancea percutitur, et sepelitur; et omnia per ipsum facta sunt. Sed quia dignatus est esse caput Ecclesie, desperaret de se Ecclesia quia resurgeret [1 1Kb] , si uideret quia non resurrexisset caput. Resurrexit ergo caput, et uisum est resurgere caput. Primo a mulieribus uisum est, et nuntiatum est uiris. Prime mulieres uiderunt resurgentem Dominum, et Euangelistis futuris Apostolis a mulieribus Euangelium annuntiatum est, et per mulieres illis Christus annuntiatus. Euangelium enim latine bonus nuntius est. Qui grece nouerunt, sciunt quid sit Euangelium. Euangelium ergo bonus nuntius. Quid tam bonum nuntium possumus dicere, quam quia resurrexit Saluator noster; aut quid maius illi predicaturi erant, quam quod eis femine nuntiauerunt? Sed quare femina nuntiauit Euangelium? Quia per feminam mors emendata est. Etenim feminam nuntiantem mortem consolata est femina nuntians uitam, quia mortua erat propinans mortem. Per feminam seductus est Adam, ut caderet in mortem: per feminam nuntiatus est Christus, iam resurgens non moriturus. Sic et nos futuri sumus resurgere, et erimus mons sanctus Dei. In hoc monte habitat qui deditus est Deo. Qui autem mihi dediti erunt, possidebunt terram, et inhabitabunt montem sanctum meum; id est, non recedent ab Ecclesia. Modo laboremus in Ecclesia, postea hereditabimus Ecclesiam. Quando enim ibi erit gaudium nostrum sempiternum, non ibi erimus nisi possessores, non autem laborabimus.

6. Quomodo mons Christus et Ecclesia. Sed euidenter inueniamus alibi montem istum: nam quasi obscurum uidetur. Potest aliquis dicere: Ubi mons Ecclesia? et quando mons Christus? et quando mons corpus Christi? Euidentissime Daniel dicit: nemo inde dubitat. uisionem uidit Daniel; iam numquid indiget expositore? uideat Charitas uestra. Quedam uerba ibi forte indigent expositione, que in nomine Christi exposita aperientur uobis. uidete si potest dici nisi de Christo. uidi, dixit Daniel, et ecce lapis abscissus de monte sine manibus. Non hoc dixit, Sine manibus erat ille lapis: sed sine opere humano precisus lapis de monte; non humane manus accesserunt, ut lapis de monte precideretur. Nouit Charitas uestra quia non preciduntur lapides de monte, nisi accedentibus manibus humanis. Ille autem precisus est de  monte sine manibus: et uenit, et confregit omnia regna terrarum. Nescio si uersatur ante oculos uestros nisi Christus, de quo dictum est, Adorabunt eum omnes reges terre . Ipse confregit omnia regna terrarum. Superbus rex ante se nullum regem uult habere; modo omnes reges Christum habent regem, Confregit ergo omnia regna terrarum, ut ille regnet. Et quid dicit iste? Creuit lapis ille, et factus est mons grandis, ita ut impleret uniuersam faciem terre . Iam puto quia agnoscitis Christum. Audistis de terra, Qui dediti mihi erunt, possidebunt terram. Audistis et de monte, Et inhabitabunt montem sanctum meum. Has ergo promissiones habentes, karissimi, mundemus nos ab omni coinquinatione carnis et spiritus. Sed forte uultis nosse quid est precidi sine manibus. Hoc enim quasi obscure ibi positum est: quibusdam uero iam occurrit, antequam dicam: sed patiantur moras aliquas propter alios, qui cogitare inde non possunt, nisi per nos aliquid audierint. Quid est, sine manibus? Sine opere hominis. Et illud aduertat Charitas uestra, fratres, lapidem precisum de monte, et factum esse montem. De monte precisus, et mons factus est crescendo: sed qualis mons factus? Non talis, qualis ille unde precisus est: nam de illo monte, unde precisus est, non dictum est, Creuit et impleuit uniuersam terram. Duo montes sunt ergo: primus mons Synagoga, secundus Ecclesia: primus mons, populus Iudeorum; secundus mons, populus Christianus. Sed ut fieret populus Christianus magnus mons, et impleret uniuersam terram, de illo monte precisus est lapis, quia de Iudeis uenit Christus. Quare ergo sine manibus? Sine opere humano. Christus enim natus de uirgine, sine complexu maritali conceptus est.

7. Qualis mons Christus. Contra Donatistas. Ergo manifestum istum montem habemus. Non nobis proponamus montes, aut qualis est Giddaba [1 1Kb] , aut quales sunt quicumque nobis nominantur. Aliquando enim carnaliter accipientes homines; ut puta, legunt, Exaudiet illum de celo sancto suo : bene aliquando de monte, et loquitur Christum [2 1Kb] : et currunt homines in montem orare, quasi ibi exaudiat Deus. Carnaliter sapientes, quia uident plerumque nubes inherere in lateribus montium, ascendunt in montes, ut proximi sint Deo. Oratione tua uis contingere Deum? humilia te. Iterum, quia diximus, uis contingere Deum? humilia te: ne carnaliter accipias, descendens in hypogeas, ut ibi roges Deum. Nec hypogeas, nec montem queras. In corde tuo habe humilitatem, et Deus tibi dabit altitudinem; ueniet ad te, et erit tecum in cubiculo tuo. Ergo qualem montem habemus Christum, Ecclesiam habemus, Ecclesiam amemus. Creuit et impleuit mons iste uniuersum orbem terrarum. Manifestum est quia non sunt  in isto monte qui in parte sunt, et non tenent nobiscum uniuersam terram. Commemoramini, fratres, quia omnis pagina armat et implet nos contra linguas hominum, quas quotidie patimur. Si dixisset, Creuit ille mons, et impleuit uniuersam Africam; numquid dicerent illi, nisi quia pars Donati est? Compressit linguas ipsorum crescendo. Tantum creuit, ut obturet [1 1Kb] ora uerbosorum. Quo enim iit crescendo? Per uniuersam terram. Nam mons ille, unde precisus est, non crescendo impleuit uniuersam terram: quia etsi impleuerunt uniuersam terram Iudei, quia debellati sunt, et suam terram perdiderunt; dispersi sunt per terram pena meritorum, non magnitudine incrementorum. Dominus autem Christus lapis augularis, subegit regna hominum, fregit regna demonum, humiliauit omnes reges ut cresceret, creuit et impleuit uniuersam faciem terre. Audeo dicere, adhuc crescit, adhuc sunt loca que implet.

8. Mundities carnis et spiritus precipitur. Tu ergo ama ipsum montem, et para te habitare ipsum montem in eternum; et munda te ab omni coinquinatione carnis et spiritus, has promissiones habens. Quas promissiones? Si uis possidere terram, et inhabitare montem sanctum, munda te ab omni coinquinatione carnis et spiritus. Que sunt coinquinationes carnis? Intendat Charitas uestra, et hoc debemus dicere. Que sunt coinquinationes carnis? Non ubi casu transit homo, et tangit aliquid aut pede, aut etiam facie; aut si contingat homini labi pede, et ita cadere, ut in lutum, aut in cenum ueniat, coinquinata est facies. Facilis est ista coinquinatio; quomodo solet dici, lauatur, et exit [2 1Kb] . Coinquinatio uero carnis, que cauenda est, non huc exit, nisi de coinquinatione spiritus, et sic coinquinat carnem. Coinquinatio spiritus que est? Libido. Coinquinatio carnis? Perpetratio adulterii. Habes duo: surrexit libido, iam coinquinatus est spiritus; nondum accessit adulterium, nondum caro coinquinata est. Sed quid prodest quia caro munda est, et habitator carnis immundus? Ille qui forte mundus est in carne, adulterum eum Deus tenet in corde, sicut Dominus dicit: Amen dico uobis, qui uiderit mulierem ad concupiscendum eam, iam mechatus est eam in corde suo . Ista est coinquinatio spiritus. Quando autem fit perfecta sanctificatio? Quando est et carnis et spiritus. Sunt enim homines, qui temperant se a factis, et non temperant se a cogitationibus malis: faciunt mundationem carnis, et non faciunt mundationem spiritus. Tales ideo non faciunt, quia timent homines. Libido ardet, timor reuocat. Quid times? Inueniri et damnari; inueniri et expompari. Ergo incoinquinata uidetur caro, sed non est perfecta sanctificatio: quia quid dicit Apostolus? Mundemus nos ab omni coinquinatione carnis et spiritus: ut quomodo te temperas a malis factis, sic te temperes a mala uoluntate, a malis cogitationibus. A malo facto contine, et mundas te a coinquinatione carnis: a mala uoluntate abstine  te, et mundas te a coinquinatione spiritus.

9. Sanctificatio in timore Dei perficitur. Et sequitur, Perficientes sanctificationem in timore Dei. Magnifice addidit, in timore Dei. Ecce quia non perficit homo sanctificationem, nisi in timore Dei. Que est perfecta sanctificatio? Sanctificatio et corporis et spiritus. Si sit corporis, et spiritus non sit, imperfecta est. Nam illud non potest esse spiritus sanctificatio, et corporis non esse. Esse corporis, et non esse spiritus, potest: esse spiritus, et non esse corporis, non potest. Qui enim est mundus spiritu, operari flagitia non potest. Unde hoc? Ex corde enim procedunt, ait Dominus, adulteria, homicidia . Homo enim non potest perpetrare per membra, quod non sibi in corde dixerit. uerbum in corde concepit, et deputatum est in opus. Ideo quodam loco Dominus: Mundate que intus sunt, ait, et que foris sunt, munda erunt . Non dixit, Mundate que foris sunt. Si a corpore inciperet, restabat ut moneret nos ut mundaremus et animum: si autem ab animo, non opus est ut mundemus corpus; quia animi munditiam sequitur corporis munditia. Ergo apostolus Paulus quia cepit a carne, opus erat ut diceret et de spiritu, Perficientes sanctificationem. Mundemus nos ab omni coinquinatione carnis et spiritus: quia potest incoinquinata esse caro, non faciens adulteria, fornicationes, et talia; sed tamen esse libidines, et cogitationes, et male uoluntates in anima. Et subiecit, Perficientes sanctificationem in timore Dei. Quis ergo facit sanctificationem corporis, et non facit anime? Qui homines timet, et non Deum. Nam qui in timore Dei est, perficit sanctificationem [1 1Kb] . Ideo certe noluisti perpetrare adulteria, ne sciret homo; timore hominum tenuisti carnem a commissis malis: ideo noluisti committere ubi uidet homo. Si et Deum times, noli et ibi, ubi uidet Deus, et perfecisti sanctificationem. Intende: O si possem, ait aliquis, peruenire ad illam feminam! sed non possum, diligenter custoditur, maritum uigilantem habet, ministrum non habeo; si ausus fuero, comprehendor. Facit quasi mundationem corporis: intus autem quia uult, non facit mundationem spiritus. Ideo timebat in corpore facere, ne uideret homo; et non timet intus facere, ubi uidet Deus: oculos hominis uitat, et Dei non timet. Quis ergo perficit sanctificationem? Qui in timore Dei est. Perficientes sanctificationem in timore Dei. Timor hominum forte corpus potest ab immunditia temperare; animam autem, nonnisi timor Dei. Sanctificauit animum? Securus est de corpore. Qui uestitus est, mundus sit, et uestis ipsa munda erit. Inhabitator bonus et sanus sit, et non timeat ruinam domus sue.

10. Carnis futura commutatio. Caro hominis in corpus angeli conuertenda. Quid enim ista caro? Non illam debemus contemnere. Quid enim hoc? Fenum, sed aurum erit. Noli contemnere fenum, mutabitur in aurum. Ille enim, qui potens fuit mutare  aquam in uinum, potens est mutare fenum in aurum, et de carne facere angelum. Si de sordibus fecit hominem, de homine non faciet angelum? Attendat enim Charitas uestra unde factus est homo, et uidete si uel cogitare illud uolumus. De istis sordibus fecit hominem et prefecit aliis animabilibus; de homine non faciet angelum? Faciet prorsus. Amicos suos sibi fecit homines, non illos facturus est angelos? Iam non dicam uos seruos, sed amicos . Adhuc carnem portantibus, adhuc morientibus, adhuc in ista egestate et fragilitate uite uersantibus dixit, Iam uos non dicam seruos, sed amicos. Et quid est daturus amicis? Quod in se ipso ostendit resurgente. Coronabuntur, et conuertentur in gloriam celestem, et erunt equales Angelis Dei . Nulla erit corruptio, nulla titillatio. Non ibi nobis dicetur, Mundate uos ab omni coinquinatione carnis et spiritus. Non laborabimus, nec nobis promittetur premium; quia iam accepimus. Nec nobis dicetur ut gemamus; quia iam laudamus. Sicut enim caro mortalis conuertitur in corpus angeli; sic et gemitus conuertetur in laudes. Hic penitentia, et pressura, et gemitus: ibi laudes, letitia, et gaudium. Postea ergo, modo non est letitia. Sed ubi? In spe. Nondum tenes, sed sperando gaudes: quia qui promisit non potest decipere; quia qui promisit, habet et dat.



SERMO XLuI [* 1Kb]  . De Pastoribus in Ezechiel cap. XXXIu, 1-16, ab illis uerbis, Et factum est, etc., usque, Et pascam eas cum iudicio. Contra Donatistas  .



CAPUT PRIMUM.

1. De pastoribus non oues, sed se ipsos pascentibus. Spes tota nostra quia in Christo est, et quia omnis uera et salubris gloria nostra ipse est, non nunc primum didicit Charitas uestra. Estis enim in eius grege, qui intendit et pascit Isrel . Sed quoniam sunt pastores, qui pastorum nomine gaudere uolunt, pastoris autem officium implere nolunt [1 1Kb] ; quid ad eos per Prophetam dicat, sicut lectum audiuimus, recenseamus. Audite uos cum intentione, audiamus nos cum tremore.

2. Christiani, propter nos; prepositi, propter alios.---Et factum est ad me uerbum Domini, dicens: Fili hominis, propheta [2 1Kb] super pastores Isrel. Hanc lectionem modo, cum legeretur, audiuimus: hinc cum uestra Sanctitate aliquid loqui decreuimus. Adiuuabit ipse, ut uera dicamus, si non nostra dicamus. Nam si nostra dixerimus, pastores erimus pascentes nos, non oues: si autem illius sunt que dicimus, per quemlibet ipse uos pascet. Hec dicit Dominus Deus: O pastores Isrel, qui pascunt se solos! Numquid non oues pascunt pastores [3 1Kb] ?  Id est, non se pascunt pastores, sed oues. Hec prima causa est quare arguantur pastores isti, quia se ipsos pascunt, non oues. Qui sunt qui se ipsos pascunt? De quibus Apostolus dicit: Omnes enim que sua sunt querunt, non que Iesu Christi . Nos enim, quos in isto loco, de quo periculosa ratio redditur, Dominus secundum dignationem suam, non secundum meritum nostrum constituit, habemus duo quedam: unum, quod christiani sumus; alterum, quod prepositi sumus. Illud quod christiani sumus, propter nos est: quod autem prepositi sumus, propter uos est. In eo quod christiani sumus, attenditur utilitas nostra: in eo quod prepositi, nonnisi uestra. Sunt autem multi christiani, et non prepositi, qui perueniunt ad Deum [1 1Kb] , faciliore fortasse itinere, et tanto forte expeditius ambulantes, quanto minorem sarcinam portant. Nos autem, excepto quod christiani sumus, unde rationem reddemus Deo de uita nostra, sumus etiam prepositi, unde rationem reddemus Deo de dispensatione nostra. Ad hoc istam difficultatem propono, ut compatientes nobis, oretis pro nobis. ueniet enim dies, quo cuncta adducantur in iudicium . Et ille dies, si seculo longe est, unicuique homini uite sue ultimus prope est. Tamen utrumque latere Deus uoluit, et quando ueniat finis seculi, et quando sit in unoquoque homine huius uite finis. uis non timere diem occultum? Dum uenerit, inueniat te paratum. Cum ergo prepositi ad hoc sint, ut his qui subiecti sunt consulant; non in eo [2 1Kb] quod presunt, omnino utilitatem suam attendant, sed eorum quibus ministrant. Quisquis ita prepositus est, ut in eo quod prepositus est, gaudeat, et honorem suum querat, et commoda sua sola respiciat, se pascit, non oues. Ad hos sermo dirigitur. Audite tanquam oues Dei, et uidete quemadmodum uos securos fecerit Deus: qualescumque sint qui uobis presunt, id est, qualescumque nos simus; uobis securitatem dedit, qui pascit Isrel. Nam Deus non deserit oues suas; et mali pastores penas debitas luent, et oues promissa percipient.



CAPUT II.

3. Pastores qui se pascunt, non oues. uideamus ergo quid alloquatur pastores se ipsos pascentes, non oues, sermo diuinus neminem palpans. Ecce lac consumitis, et lanis uos tegitis, et quod crassum est interficitis, et oues meas non pascitis: quod infirmatum est, non confortastis; et quod egrotum est, non corroborastis; et quod contribulatum est, non colligastis; et quod errabat, non reuocastis; et quod periit, non inquisistis; et quod forte fuit, confecistis: et disperse sunt oues mee, eo quod non sit pastor. Dicitur in pastores pascentes semetipsos, non oues, quid diligant, quid negligant. Quid ergo diligunt? Lac consumitis, et lanis uos tegitis. Propter quod Apostolus dicit, Quis plantat uineam, et de fructu eius non sumit? Quis pascit gregem, et de lacte gregis non percipit ? Inuenimus ergo esse lac gregis, quidquid a  plebe Dei tribuitur [1 1Kb] prepositis ad sustentandum uictum temporalem [2 1Kb] . Inde enim loquebatur Apostolus, cum hec diceret que commemoraui.

4. Lactis percipiendi potestas data pastoribus. Et quidem Apostolus quanquam elegerit manibus suis transigi, et nec ipsum lac querere ab ouibus ; tamen lactis percipiendi potestatem habere se dixit, et sic Dominum disposuisse, ut qui Euangelium annuntiant, de Euangelio uiuant. Et dicit alios coapostolos suos usos fuisse hac potestate; non usurpata, sed data. Plus ille fecit, ut nec quod debebatur acciperet . Ipse ergo donauit et debitum: sed alius non exigit indebitum: ille plus fecit. Fortassis enim ipsum significabat, qui egrum cum adduceret ad stabularium, dixit: Si quid amplius erogaueris, in redeundo reddam tibi . De his ergo qui non indigent lacte gregis, quid plura dicamus? Misericordiores sunt, uel potius ipsius misericordie officium largius impendunt. Possunt enim; et quod possunt, faciunt. Laudentur hi, nec damnentur illi. Nam et ipse Apostolus datum non querebat; fructuosas tamen oues esse cupiebat, non steriles sine lactis ubertate. Itaque cum esset quodam tempore in magna indigentia, uinctus [3 1Kb] in confessione ueritatis, missum est illi a fratribus unde necessitati et indigentie eius ministraretur. Respondit autem illis gratias agens, et dixit: Bene fecistis communicare necessitatibus meis. Ego enim didici in quibus sum sufficiens esse: scio et abundare, et penuriam pati; omnia possum in eo qui me confortat. uerumtamen uos bene fecistis usibus meis mittere. Sed ut ostenderet, in eo quod illi bene fecerunt, quid ipse quereret [4 1Kb] , ne inter illos esset qui se ipsos pascunt, non oues, non tam sue gaudet subuentum esse necessitati, quam illorum gratulatur fecunditati. Quid ergo ibi querebat? Non quia quero, inquit, datum, sed requiro fructum . Non ut ego, inquit, explear, sed ne uos inanes remaneatis.

5. Lac sic sumant, ut ouibus prosint: non sumpto lacte, oues negligant. Qui ergo non possunt facere quod Paulus, ut manibus suis se transigant, accipiant de lacte ouium, sustentent suam necessitatem, sed non negligant ouium infirmitatem: non hoc sibi querant, tanquam commodum suum, ut ex necessitate sue penurie uideantur annuntiare Euangelium; sed hominibus illuminandis prebeant lucem uerbi ueritatis. Sunt enim tanquam lucerne, sicut dictum est, Sint lumbi uestri accincti, et lucerne ardentes ; et, Nemo accendit lucernam, et ponit eam sub modio, sed super candelabrum, ut luceat omnibus qui in domo sunt: sic luceat lumen uestrum coram hominibus, ut uideant bona opera uestra, et glorificent Patrem uestrum qui in celis est . Si ergo tibi  lucerna accenderetur in domo, nonne adiiceres oleum, ne exstingueretur? Porro si lucerna, accepto oleo, non luceret, non erat plane digna que in candelabro poneretur, sed que continuo frangeretur. Unde ergo uiuitur, necessitatis est accipere, caritatis est prebere: non tanquam uenale sit Euangelium, ut illud sit pretium eius, quod sumunt qui annuntiant unde uiuant. Si enim sic uendunt, magnam rem uili uendunt. Accipiant sustentationem necessitatis a populo, mercedem dispensationis a Domino. Non enim est idoneus populus reddere mercedem illis, qui sibi in caritate Euangelii seruiunt. Non exspectent [1 1Kb] illi mercedem, nisi unde et isti salutem. Quid ergo isti increpantur, unde arguuntur? Quia cum lac consumerent, et lanis se tegerent, oues negligebant. Sua ergo tantum querebant, non que Iesu Christi .



CAPUT III.

6. Quid sit lanis se tegere. Lana, honor. Sed quoniam diximus quid sit lac consumere, queramus quid sit lanis se tegere. Qui prebet lac, uictum prebet; qui prebet lanam, honorem prebet. Ista sunt duo que a populis querunt, qui se ipsos pascunt, non oues; commodum supplende necessitatis, et fauorem honoris et laudis. Etenim uestimentum propterea bene intelligitur in honore, quia nuditatem contegit. Est enim unusquisque homo infirmus. Et quid est quisquis uobis preest, nisi quod uos estis? Carnem portat, mortalis est, manducat, dormit, surgit, natus est, moriturus est. Si ergo cogitas quid sit secundum se ipsum, homo est: tu tamen honorando eum uelut angelum, contegis quod infirmum est.

7. Paulus eorum uitiis, a quibus sibi honor exhibetur, non parcit. Huiusmodi indumentum [2 1Kb] acceperat a bona Dei plebe idem Paulus, cum diceret: Sicut angelum Dei suscepistis me: testimonium uobis perhibeo, quia si fieri posset, oculos uestros eruissetis, et dedissetis mihi. Sed cum tantus illi honor exhibitus esset, numquid propter ipsum honorem sibi exhibitum, ne forte cum argueret, negaretur, et minus ipse Apostolus laudaretur, pepercit errantibus? Nam si hoc fecisset, esset inter illos qui se ipos pascunt, non oues: diceret apud se ipsum, Quid ad me pertinet? Quisque quod uelit agat: uictus meus saluus est, honor meus saluus est; et lac et lana, satis est mihi: eat quisque qua potest [3 1Kb] . Ergo integra tibi sunt omnia, si eat quisque qua potest? Nolo te prepositum facere, unum te constituo de ipsa plebe: Si patitur unum membrum, compatiuntur omnia membra . Proinde ipse Apostolus, cum eos commemoraret quales fuerint erga illum, ne quasi oblitus eorum honorificentie uideretur, testimonium perhibet, quod sicut angelum Dei susceperint eum; et quod, si fieri posset, oculos suos uellent eruere, et illi dare: et tamen accedit ad ouem languidam, ad ouem putridam, secare  uulnus, non parcere putredini. Ergo, inquit, inimicus factus sum uobis, uerum predicans ? Ecce et accepit de lacte ouium, sicut paulo ante commemorauimus, et indutus est lanis ouium; sed tamen oues non neglexit. Non enim sua querebat, sed que Iesu Christi.

8. Pastores ne uitiis parcant, multitudinis conciliande causa. Absit ergo ut dicamus uobis: uiuite ut uultis, securi estote, Deus neminem perdet, tantummodo fidem christianam tenete; non perdet ille quos redemit, non perdet pro quibus sanguinem fudit. Et si spectaculis uolueritis oblectare animos uestros, ite; quid mali est? Et festa ista que celebrantur per uniuersas ciuitates [1 1Kb] in letitia conuiuantium, et publicis mensis se ipsos ut putant iucundantium, re uera magis perdentium, ite, celebrate: magna est Dei misericordia, que totum ignoscat. Coronate uos rosis, antequam marcescant . In domo Dei uestri quando uolueritis, conuiuamini; implemini cibo et uino cum uestris: ad hoc enim data est ista creatura, ut ea perfruamini; non enim impiis et Paganis eam dedit Deus, et uobis non dedit. Hec si dixerimus, forte congregabimus turbas ampliores: et si sunt quidam qui nos sentiant hec dicentes non recte sapere, paucos offendimus, sed multitudinem conciliamus. Quod si fecerimus, non uerba Dei, non uerba Christi dicentes, sed nostra; erimus pastores nosmetipsos pascentes, non oues.



CAPUT Iu.

9. De mactantibus oues pingues. Exempla mala prepositorum. Cum autem dixisset que diligant isti pastores, dicit et que negligant. uitia enim ouium late patent; sane atque crasse oues perpauce sunt, id est, solide in cibo ueritatis, utentes pascuis bene de munere Dei. Sed mali illi pastores non parcunt talibus. Parum est quod illas languentes et infirmas et errantes et perditas non curant; etiam istas fortes et pingues necant, quantum in ipsis est. Ille uiuunt de misericordia Dei: tamen quantum ad pastores malos attinet, occidunt. Quomodo, inquis, occidunt? Male uiuendo, malum exemplum prebendo. An frustra dictum est seruo Dei, eminenti in membris summi pastoris, Circa omnes te ipsum bonorum operum prebe exemplum ; et, Forma esto fidelibus . Attendit enim ouis etiam fortis plerumque prepositum suum male uiuentem: si declinet oculos a regulis Domini, et in tendat in hominem, incipit dicere in corde suo, Si prepositus meus sic uiuit, ego quis sum qui non faciam quod ille facit? Occidit ouem fortem. Si fortem ergo occidit ouem; iam de ceteris quid faciet, qui illud quod non ipse fortificauerat, sed forte aut robustum inuenerat, male uiuendo interfecit? Dico Charitati uestre, iterum dico: etsi uiuunt oues, etsi fortes sunt oues in uerbo Domini, et tenent illud quod audierunt a Domino suo, Que dicunt, facite; que autem faciunt, facere nolite ; tamen qui in conspectu populi male uiuit, quantum in illo  est, eum a quo attenditur occidit. Non sibi ergo blandiatur, quia ille non est mortuus. Et ille uiuit, et ille homicida est. Quomodo cum lasciuus homo intendit in mulierem ad concupiscendum eam; ecce illa casta est, et mechus est iste. Domini enim uera et aperta sententia est: Quisquis uiderit mulierem ad concupiscendum eam, iam mechatus est eam in corde suo . Non peruenit ad illius cubiculum, et in interiore iam suo cubiculo uolutatur. Sic omnis qui male uiuit in conspectu eorum quibus prepositus est, quantum in ipso est, occidit et fortes oues. Qui ergo imitatur prepositum malum, moritur; qui non imitatur uiuit: tamen quantum ad illum pertinet, ambos occidit. Et quod crassum est, inquit, interficitis, et oues meas non pascitis.



CAPUT u.

10. Ouis infirma, unde confortanda. Iam audistis quid diligant, audite quid negligant. Quod infirmum est, non confortastis; et quod male habuit, non corroborastis; et quod contribulatum est, id est, confractum, non colligastis; et quod errabat, non reuocastis; et quod periit, non inquisistis; et quod forte fuit, confecistis, id est, interfecistis et occidistis. Infirmum quippe animum gerit ouis, quando tentationes sibi futuras non credit [1 1Kb] . Pastor negligens, quando sic credit talis infirmus, non illi dicit: Fili, accedens ad seruitutem Dei, sta in iustitia et timore, et prepara animam tuam ad tentationem . Qui enim hoc loquitur, confortat infirmum, et ex infirmo facit firmum, ut non ille cum crediderit, prospera huius seculi speret. Si autem doctus fuerit sperare prospera huius seculi, ipsa prosperitate corrumpitur: superuenientibus enim aduersitatibus sauciatur, aut fortassis exstinguitur. Non ergo eum edificat super petram qui sic edificat, sed super arenam. Petra autem erat Christus . Christi passiones imitande sunt, non a christiano delicie conquirende. Confortatur infirmus, cum ei dicitur: Spera quidem tentationes huius seculi, sed ab omnibus eruet te Dominus, si ab illo non recesserit retro cor tuum. Nam ad confortandum cor tuum uenit ille pati, uenit ille mori, uenit sputis illiniri, uenit spinis coronari, uenit opprobria audire [2 1Kb] , uenit postremo ligno configi: omnia hec ille pro te; tu nichil pro illo, sed pro te.

11. In arena edificant, qui felicitatem terrenam promittunt. Quales autem sunt, qui timentes eos ledere quibus loquuntur, non solum non preparant ad imminentes tentationes [3 1Kb] , sed etiam promittunt felicitatem huius seculi, quam Deus ipsi seculo non promisit. Ille predicit labores super labores usque in finem  uenturos ipsi seculo, et tu uis ab istis laboribus exceptum esse christianum? qui quia christianus est, aliquid plus passurus est in hoc seculo. Etenim ait Apostolus: Omnes qui uolunt in Christo pie uiuere, persecutionem patientur. Iam si tibi placet, o pastor tua querens, non que Iesu Christi, ille dicat, Omnes qui uolunt in Christo pie uiuere, persecutionem patientur : et tu dic, Si uolueris in Christo pie uiuere, abundabunt tibi omnia bona; et si filios non habes, suscipies, et enutries omnes, nemo tibi morietur. Heccine est edificatio tua? Attende quid facias, ubi ponas: super arenam est quem constituis [1 1Kb] , uenturus est imber, influxurus est fluuius, flaturus est uentus, et impingent in domum istam, et cadet, et fiet ruina eius magna. Leua de arena, pone supra petram : in Christo sit quem uis esse christianum. Attende ad passiones Christi, attende ad illum sine ullo peccato, que non rapuit, exsoluentem : attende Scripturam dicentem tibi, Flagellat autem omnem filium quem recipit . Et para te flagellari, aut certe non queras recipi. Flagellat autem, inquit, omnem filium quem recipit; et tu forte exceptus eris? Si exceptus a passione flagellorum, exceptus a numero filiorum. Itane, inquies, flagellat omnem filium? Prorsus ita flagellat omnem filium, ut et Unicum. Unicus ille de Patris substantia natus, equalis Patri in forma Dei, uerbum per quem facta sunt omnia, non habebat unde flagellaretur: ad hoc carne indutus est, ut sine flagello non esset. Qui ergo flagellat Unicum sine peccato, numquid relinquit adoptiuum cum peccato? In adoptionem uocatos nos esse Apostolus dicit. Adoptionem filiorum accepimus , ut essemus Unici coheredes, essemus etiam hereditas eius. Postula, inquit, a me, et dabo tibi gentes hereditatem tuam . Exemplum nobis proposuit in passionibus suis.

12. Infirmus quomodo confirmandus. Sed ne in futuris tentationibus deficiat infirmus; nec falsa spe decipiendus est, nec terrore frangendus. Dic ei, Prepara animam tuam ad tentationem. Sed forte incipit labi, contremiscere, nolle accedere; habes aliud: Fidelis Deus, qui non uos sinat tentari supra quam ferre potestis . Illud autem promittere, et predicare futuras passiones, infirmum confirmare est. Timenti autem nimium, et ex hoc deterrito, cum polliceris misericordiam Dei, non quia tentationes deerunt, sed quia non permittit tentari supra quam ferre potest, fractum colligare est. Sunt enim qui cum audierint uenturas tribulationes, armant se magis, et quasi potum suum sitiunt: paruam enim sibi putant fidelium medicinam, sed querunt et martyrum gloriam. Sunt autem alii qui auditis futuris et necessario uenientibus tentationibus, quas proprie oportet uenire christiano; quas nemo sentit, nisi qui uoluerit esse uere christianus: imminentibus  ergo sibi aliquibus [1 1Kb] , franguntur et claudicant. Affer consolationis alligamentum, alliga quod fractum est: dic, Ne timeas, non deserit [2 1Kb] in tentationibus ille in quem credidisti; fidelis Deus, qui te non sinit tentari supra quam potes ferre. Non hoc a me audis, Apostolus dicit: qui etiam dicit, An uultis experimentum eius accipere, qui in me loquitur Christus. ? Hec ergo cum audis, ab ipso Christo audis: audis et ab illo pastore qui pacit Isrel. Illi enim dictum est, Potabis eos in lacrymis, in mensura . Quod enim ait Apostolus, Non sinit tentari supra quam ferre potestis; hoc ait Propheta, In mensura. Tantum tu noli dimittere corripientem et hortantem, terrentem et consolantem, percutientem et sanantem.



CAPUT uI.

13. Infirmus et egrotus, in quo differrant. Christiana firmitas.---Quod infirmum est, inquit, non confortastis. Pastoribus malis dicit, pastoribus falsis, pastoribus sua querentibus, non que Iesu Christi, ex commodo lactis et lane gaudentibus, oues omnino non curantibus, et quod male habuit non corroborantibus. Inter [3 1Kb] infirmum, id est, non firmum: nam dicuntur infirmi etiam egrotantes: sed inter infirmum et egrotum, id est, male habentem, hoc mihi uidetur interesse. Etenim ista, fratres, que distinguere utcumque conamur; forte et nos possumus maiore diligentia melius distinguere, et alius peritior uel lumine cordis plenior: interim ne fraudemini, quantum ad uerba attinet Scripture, quod sentio loquor. Infirmo ne accidat tentatio, et eum frangat, timendum est: languens autem iam cupiditate aliqua egrotat, et cupiditate aliqua impeditur ab intranda uia Dei, a subeundo iugo Christi. Attendite illos homines uolentes bene uiuere, iam statuentes bene uiuere, et minus idoneos mala pati, sicut parati sunt bona facere. Pertinet autem ad christianam firmitatem [4 1Kb] , non solum operari que bona sunt, sed et tolerare que mala sunt. Qui ergo uidentur feruere in operibus bonis, sed imminentes passiones tolerare nolle, aut non posse, infirmi sunt. Qui uero aliqua cupiditate mala amatores mundi ab ipsis bonis operibus reuocantur, languidi et egroti iacent: quippe qui ipso languore, tanquam sine ullis uiribus, nichil boni possunt operari. Talis in anima paralyticus ille fuit, quem cum ad Dominum inferre non possent, qui eum portabant, tectum aperuerunt, et deposuerunt : id est, tanquam si in anima hoc uelis facere, ut tectum aperias, et deponas ad Dominum animam paralyticam, dissolutam omnibus membris, et uacantem ab omni opere bono, grauatam utique peccatis suis, et languentem morbo cupiditatis sue. Si ergo dissoluta sunt membra omnia, et est paralysis interior, ut peruenias ad medicum , exponendo quod occultum est aperi tectum, et depone paralyticum. Quod qui non faciunt, et qui facere negligunt,  audistis que audiant: Quod male habuit, non corroborastis; et quod contribulatum est, non colligastis. Iam hinc diximus. Fractus enim erat terrore tentationum: accidit [1 1Kb] aliquid unde quod fractum est, colligetur, consolatio illa, Fidelis Deus qui non uos sinat tentari supra quam potestis ferre; sed faciet cum tentatione etiam exitum, ut possitis sustinere.



CAPUT uII.

14. Errantes oues reuocare tenentur pastores. Donatistarum stulta obiectio.---Et quod errabat, non reuocastis. Ecce unde inter hereticos periclitamur. Et quod errabat, non reuocastis; et quod periit, non inquisistis. Hinc [2 1Kb] inter manus latronum et dentes luporum furentium utcumque uersamur: et pro his periculis nostris ut oretis, oramus. Et contumaces sunt oues, quia queruntur errantes, alienas se a nobis dicunt errore suo et perditione sua. Quid nos uultis [3 1Kb] ? quid nos queritis? Quasi non ipsa causa sit quare eas uelimus, et quare queramus, quia errant et pereunt. Si in errore, inquit, sum, si in interitu, quid me uis? quid me queris? Quia in errore es, reuocare uolo: quia peristi, inuenire uolo. Sic uolo errare, sic uolo perire. Sic uis errare, sic uis perire! Quanto melius ego nolo? Prorsus audeo dicere, importunus sum. Audio enim dicentem Apostolum, Predica uerbum, insta opportune, importune . Quibus opportune? quibus importune? Opportune utique uolentibus, importune nolentibus. Prorsus importunus sum, audeo dicere. Tu uis errare, tu uis perire: ego nolo. Non uult postremo ille qui me terret. Si uoluero, uide quid dicat, uide quid increpet: Quod errabat, non reuocastis; et quod periit, non inquisistis. Te magis timebo quam ipsum? Oportet nos omnes exhiberi ante tribunal Christi . Non te timeo; non enim potes euertere tribunal Christi, et constituere tribunal Donati. Reuocabo errantem, requiram perditam: uelis nolis, id agam. Et si me inquirentem lanient uepres siluarum, per omnia angusta me coarctabo; omnes sepes excutiam; quantum mihi uirium terrens Dominus donat, omnia peragrabo: reuocabo errantem, requiram pereuntem. Si me pati non uis, noli errare, noli perire.

15. Errantes oues non sine sanarum periculo negliguntur. Parum est quod doleo te errantem atque pereuntem; timeo ne negligens te, etiam quod forte est occidam. uide enim quid sequitur: Et quod forte fuit, confecistis. Si neglexero errantem atque pereuntem, et eum qui fortis est delectabit errare atque perire. Cupio lucra exteriora, sed timeo plus damna interiora. Si indifferentem habuero errorem tuum, attendit qui fortis est, putat nichil esse ire in heresim. Quando aliquod commodum de seculo reluxerit unde mutetur, statim mihi dicit fortis ille periturus, cum te perditum non requiro: Et hac et hac Deus est; quid interest? Homines inter se litigantes hoc fecerunt, ubicumque colendus est Deus. Si forte illi dixerit  aliquis Donatista, Non tibi dabo filiam meam, nisi fueris de parte mea: illi opus est ut attendat, et dicat, Si nichil mali esset esse de parte eorum. non contra illos tanta dicerent pastores nostri, non pro illorum errore satagerent. Si ergo cessemus et taceamus, contraria locuturus est: Utique si malum esset esse in parte Donati, loquerentur contra, redarguerent eos, satagerent lucrari illos: si errant, reuocarent illos; si pereunt, quererent illos [1 1Kb] . Non frustra ergo, cum iam dixisset superius, Quod crsasum est, interfecistis; hic iterum in nouissimo posuit, Et quod forte fuit, confecistis. Ipsa est enim repetita sententia, nisi [2 1Kb] ex his que supra dixit nata est, Quod errabat, non reuocastis; et quod periit, non requisistis: et hoc faciendo, quod forte est, interfecistis.



CAPUT uIII.

16. Ouium errantium infelicitas. Proinde audi quid sequatur de ista negligentia malorum, imo falsorum pastorum: Et disperse sunt oues mee, eo quod non sit pastor; et facte sunt in comesturam omnibus bestiis agri. Furantur lupi insidiantes, rapiunt leones frementes, cum oues non herent pastori [3 1Kb] . Nam presens est pastor, sed male agentibus non est pastor. Et inherent pastoribus non pastoribus; se ipsos, non oues pascentibus: et lethalis error consequitur. Eunt in bestias depredantes se, et de illarum morte se satiari cupientes. Tales enim sunt omnes qui gaudent de erroribus alienis; bestie sunt paste mortibus dispersarum [4 1Kb] .

17. Mali montes et colles, in quibus oues errant. Boni montes.---Et disperse sunt, et errauerunt oues mee in omnem montem, et in omnem collem altum. Bestie a montibus et collibus, tumor terrenus et superbia seculi. Extulit se superbia Donati, fecit sibi partem: subsequens eum Parmenianus, illius confirmauit errorem. Ille mons est, ille collis est. Sic omnis cuiuslibet auctor erroris terrena elatione intumescens, promittit ouibus requiem, pascua bona: et aliquando inueniunt ibi oues pascua de pluuia Dei, non de duritia montis: habent enim et ipsi Scripturas, habent Sacramenta. Non sunt ista montium: sed cum inueniuntur in montibus; male remanetur in montibus. Errando enim in montibus et in collibus, deserunt gregrem; deserunt unitatem, deserunt munitas cohortes aduersus leones et lupos. Inde ergo reuocet Deus, ipse reuocet. Modo audietis ipsum reuocantem: Errauerunt, inquit, oues mee in omnem montem, et in omnem collem altum; hoc est, in omnem tumorem terrene superbie. Sunt enim et montes boni: Leuaui oculos meos in montes, unde ueniet auxilium mihi. Et uide quia non tibi in montibus spes est: Auxilium, inquit, meum a Domino, qui fecit celum et terram . Noli  putare iniuriam te facere montibus sanctis, quando dixeris, Auxilium meum non a montibus, sed a Domino, qui fecit celum et terram. Ipsi montes hoc tibi clamant. Mons erat qui clamabat: Audio in uobis schismata fieri, et unusquisque uestrum dicit, Ego sum Pauli, ego Apollo, ego Cephe, ego autem Christi. Leua oculos in istum montem, audi quid dicat; et nec in ipso monte remaneas. Audi enim quid sequatur: Numquid Paulus crucifixus est pro uobis ? Ergo posteaquam leuaueris oculos in montes, unde ueniet auxilium tibi, id est, in auctores Scripturarum diuinarum, attende omnibus medullis suis, omnibus ossibus clamantem, Domine, quis similis tibi ? ut securus sine ulla iniuria montium dicas, Auxilium meum a Domino, qui fecit celum et terram. Non solum tunc tibi non succensebunt montes; sed tunc amabunt, tunc magis fauebunt: si in ipsis spem tuam posueris, contristabuntur. Angelus multa diuina et mira ostendens homini, ab homine adorabatur, tanquam leuante oculos in montem. At ille a se reuocans ad Dominum [1 1Kb] : Noli, inquit, facere; illum adora: nam ego conseruus tuus sum, et fratrum tuorum .

18. Errantes per totam faciem terre.---In omnem montem, et in omnem collem, et in omnem faciem terre disperse sunt? Quid est, In omnem faciem terre disperse sunt? Omnia terrena sectantes, ea que in facie terre lucent, ipsa amant [2 1Kb] , ipsa diligunt. Nolunt mori, ut abscondatur uita ipsorum in Christo. Super omnem faciem terre: dilectione terrenorum [3 1Kb] ; et quia errantes oues sunt per totam faciem terre. Non omnes heretici per totam faciem terre: sed tamen heretici per totam faciem terre. Alii hic, alii ibi, nusquam tamen desunt: ipsi se non norunt. Alia secta in Africa, alia heresis in Oriente, alia in Aegypto, alia in Mesopotamia, uerbi gratia. Diuersis locis sunt diuerse: sed una mater superbia omnes genuit; sicut una mater nostra Catholica omnes Christianos fideles toto orbe diffusos. Non ergo mirum, si superbia parit discissionem, caritas unitatem [4 1Kb] . Tamen ipsa Catholica mater, ipse pastor in ea ubique querit errantes, confortat infirmos, curat languidos, alligat confractos, alios ab istis, alios ab illis non se inuicem scientibus. Sed tamen illa omnes nouit, quia cum omnibus fusa est. uerbi gratia, est in Africa pars Donati, Eunomiani non sunt in Africa; sed cum parte Donati est hic Catholica. Sunt in Oriente Eunomiani, ibi autem non est pars Donati; sed cum Eunomianis ibi est Catholica. Illa sic est, tanquam uitis, crescendo ubique diffusa: illi sic sunt, tanquam sarmenta inutilia, agricole falce precisa merito sterilitatis sue; ut uitis putaretur, non ut amputaretur. Sarmenta ergo illa ubi precisa sunt, ibi remanserunt. uitis autem crescens  per omnia, et sarmenta sua nouit que in illa manserunt, et iuxta se que de illa precisa sunt. Inde tamen reuocat errantes: quia et de ramis fractis dicit Apostolus, Potens est enim Deus iterum inserere illos , Siue dicas oues errantes a grege, siue dicas ligna precisa de uite; nec ad reuocandas oues, nec rursus ad inserenda ligna minus idoneus est Deus; quia ille summus pastor, ille uerus agricola. Et in omnem faciem terre disperse sunt; et non fuit qui requireret, non fuit qui reuocaret. Non fuit, sed in illis pastoribus malis: non fuit, sed homo, qui requireret.



CAPUT IX.

19. Malis pastoribus oues unde secure.---Propterea, pastores, audite uerbum Domini: uiuo ego, dicit Dominus Deus. uidete unde cepit. Tanquam iuratio est Dei, testificatio uite sue. uiuo ego, dicit Dominus. Mortui sunt pastores: sed secure sunt oues [1 1Kb] , uiuit Dominus. uiuo ego, dicit Dominus Deus. Qui autem pastores mortui sunt? Sua querentes, non que Iesu Christi . Erunt ergo, et inuenientur pastores non que sua sunt querentes, sed que Iesu Christi? Erunt plane, et inuenientur; plane nec desunt, nec deerunt. uideamus ergo quid dicat Dominus, qui se dicit uiuere: utrum dicat ablaturum se oues a pastoribus malis, pascentibus seipsos, non oues; et daturum se eas pastoribus bonis, pascentibus oues, non se. uiuo ego, dicit Dominus Deus, nisi pro eo quod facte sunt oues mee in comesturam omnibus bestiis campi, eo quod non esset pastor. Rursus pastorem dicit, et paulo ante, et nunc. Non ait, Ex eo quod non sint pastores. Ouibus enim talibus male errantibus, male pereuntibus non est pastor, et si presens est pastor: quia et cum presens est lux, non est cecis lux. Et non quesierunt pastores oues meas, et pauerunt pastores se ipsos, oues autem meas non pauerunt.

20. Ouium interitus quomodo pastori imputatur.---Propter istud, pastores, audite uerbum Domini. Sed qui pastores audite? Hec dicit Dominus Deus: Ecce ego super pastores, et inquiram oues meas de manibus eorum. Audite et discite, oues Dei: a malis pastoribus inquirit Deus oues suas, et de manibus eorum inquiret mortem earum. Dicit enim alio in loco per eumdem prophetam: Fili hominis, speculatorem dedi te domui Isrel: audies ex ore meo sermonem, et premonstrabis eis ex me. In eo cum dixero peccatori, Morte morieris, et non fueris locutus, ut caueat impius a uia sua; ille facinorosus in suo facinore morietur, sanguinem autem eius de manu tua exquiram. Tu autem si prenuntiaueris facinoroso uiam eius, ut auertatur ab ea, et non fuerit auersus a uia sua; iste in facinore suo morietur, et tu animam tuam liberabis. Quid est, fratres? uidetis quam sit tacere periculosum? Moritur ille, et recte moritur: in impietate sua et peccato suo moritur; negligentia enim eius occidit eum. Nam pastorem inueniret [2 1Kb] uiuentem, qui ait, uiuo ego, dicit Dominus: sed cum fuerit negligens, non admonente illo qui ad hoc est prepositus et speculator, ut  admoneat, et ille iuste moritur, et iste iuste damnatur. Si autem dixeris, inquit, impio, Morte morieris, cui ego gladium fuero comminatus, et ille neglexerit uitare imminentem gladium, et uenerit gladius, et interfecerit eum; ille in peccato suo morietur, tu autem animam tuam liberasti . Propter hoc, ad nos quidem pertinet non tacere; ad uos autem, etiamsi taceamus, de Scripturis sanctis uerba pastoris audire.



CAPUT X.

21. Oues a malis pastoribus quomodo reducit Deus. Ouis errantem pastorem sequendo non secura. uideamus ergo, quia sic proposueram, utrum auferat oues a pastoribus malis, et det eas pastoribus bonis. uideo eum auferentem oues a pastoribus malis. Hoc enim dicit: Ecce ego ipse super pastores, et inquiram oues meas de manibus eorum, et auertam ab eis, ut non pascant oues meas; et non pascent adhuc pastores semetipsos [1 1Kb] . Cum enim dico, Pascant oues meas; illi se pascunt, non oues meas. Auertam, ut non pascant oues meas. Quomodo auertit, ut non pascant oues ipsius? Que dicunt, facite; que autem faciunt, facere nolite . Tanquam diceret, Mea dicunt, sua faciunt. Si diceret, Facite securi quod faciunt, ipsos damnabo male uiuentes; uobis autem parcam, quia secuti estis prepositos uestros: si hoc diceret, deterreret malos pastores, pascentes non oues, sed se [2 1Kb] . Sed quoniam terret non solum cecum ducentem, sed et cecum sequentem (neque enim ait, Cadit in foueam ducens, et non cadit sequens: sed, Cecus cecum ducens, ambo in foueam cadunt ; admonuit oues, et ait, Que dicunt, facite; que faciunt, facere nolite. Cum enim non facitis que faciunt mali pastores, non uos ipsi pascunt: cum autem facitis que dicunt, ego uos pasco: mea enim dicunt, et non faciunt. Securi, inquiunt, sequimur episcopos nostros. Dicunt hoc sepe heretici, quando ueritate manifestissima conuincuntur: Nos oues sumus, illi de nobis reddent rationem. Reddent plane malam de morte uestra. De morte ouis maligne reddet malus pastor malam rationem. Numquid ideo uiuit ouis, quia assignatur [3 1Kb] pellis ipsius? Increpatur pastor, quia neglexit ouem errantem, et propterea in fauces lupi irruit, ut deuoraretur. Quid illi prodest, quia affert pellem signatam? Paterfamilias uitam ouis inquirit. Sed ecce malus pastor attulit pellem: reddat de pelle rationem. Forte mentiturus est? uidebat desuper, qui postea iudicat. Cui uerba ille ficta numerat [4 1Kb] , cogitationes inspicit. Reddat pastor malus rationem de pelle ouis mortue. Clamaui ei uerba tua, et sequi noluit: dedi operam ut a grege non aberraret, et non obtemperauit. Plane si hoc dicat, et uerum dicat , reddit bonam rationem de oue mala. Si autem inspicit Deus quia neglexit errantem, quia non quesiuit pereuntem; quid  prodest quod inuenit pellem quam referret? Ipsam reuocaret, ne pellem mortue demonstraret. Si ergo non bonam rationem reddit, quia non quesiuit errantem; qualem reddet, qui fecit errantem? Hoc est quod dico: Si in Catholica episcopus constitutus non bonam rationem reddit de oue, si non quesierit errantem a grege Dei; qualem rationem redditurus est hereticus, qui non solum non reuocauit ab errore, sed etiam impulit in errorem?

22. Pastor malus non in eo quod de suo, sed in eo quod de Dei profert, audiendus. Sed uideamus, ut dixi, quomodo reuocet Deus oues a pastoribus malis. Iam commemoraui: Que dicunt, facite; que autem faciunt, facere nolite. Et non uos ipsi pascunt, sed Deus; quia uelint nolint pastores, ut perueniant ad lac et lanam, uerba Dei dicturi sunt. Qui predicas non furandum, furaris , dicit Apostolus ad eos qui bona dicunt et mala faciunt. Tu audi predicantem, ne fureris: noli imitari furantem. Si furantem imitari uolueris, ipse te pascit facto suo: tibi uenenum subministrat, non cibum. Si uero hoc ab illo audis, quod non dicit de suo, sed de Dei; non potest quidem uua de spinis legi : nec ideo tamen quasi calumnieris Domino tuo, et dicas, Domine, noluisti me [1 1Kb] , quia fieri non potest, de spinis legere uuam: et rursus dixisti mihi de quibusdam: Que dicunt, facite; que autem faciunt, facere nolite. Nempe mala facientes utique spine sunt. Quomodo uis de spinis me colligere uuam uerbi tui? Respondebitur: Non est illa uua spinarum; sed aliquando increscens sarmentum implicat se in sepem, et pendet uua inter densa spinarum, sed non surgit de radice spinarum. Tu si esurieris, et aliud non habes unde sumas, caute manum mitte, ne lacereris ab spinis, id est, ne facta imiteris malorum; et lege uuam inter spinas pendentem, sed de uite nascentem. Ad te perueniat botri alimentum: spinis seruatur ignis tormentum.



CAPUT XI.

23. Ouium curam Deus ipse suscipit.---Et extraham oues meas, inquit, de ore eorum, et de manibus eorum: et non erunt eis adhuc in cibum [2 1Kb] . Hoc et in Psalmo dicitur: Nonne cognoscent omnes qui operantur iniquitatem, qui deuorant populum meum in cibum panis? Et non erunt eis adhuc in cibum: quoniam hec dicit Dominus Deus, Ecce ego ipse. Abstuli a malis pastoribus oues meas, monendo, ut dixi, ne quod faciunt, faciant; id est, ne quod faciunt mali pastores, faciant incaute et negligentes oues. Et quid ait? Cui dat quod illis abstulit? Forte bonis pastoribus? Non hoc sequitur. Et quid dicemus, fratres? Nonne sunt pastores boni? Nonne alio loco Scripturarum dicitur: Et constituam eis pastores secundum cor meum, et pascent eas cum disciplina , Quomodo ergo oues, quas malis pastoribus tollit, non dat bonis; sed tanquam omnino nusquam remanserint boni, dicit, Ego pascam? Petro dixerat, Pasce oues meas. Quid ergo facimus? Cum Petro  commendantur oues, non ibi dixit Dominus, Ego pascam oues meas, non tu: sed, Petre, amas me? Pasce oues meas , An forte quia modo non inuenitur Petrus , non est cui dicat securus Dominus ouium, Pasce oues meas; et quodam modo quasi necessitate descendit ad officium pascendi oues suas, non habens quibus commendet, nec tamen deserens? Hoc enim uidetur sequi, Hec dicit Dominus Deus, Ecce ego ipse. Cui dicebamus, qui pascis Isrel, intende; qui deducis tanquam oues Ioseph, populum in Aegypto constitutum. Iam diffusus [1 1Kb] in Gentibus Isrel, ipse est Ioseph. Nostis enim quia migrauit Ioseph in Aegyptum: uendentibus fratribus factum est . uendiderunt Christum Iudei: non sine causa et inter Apostolos ipse Iudas uenditor fuit. Cepit esse Christus in Gentibus, ibi honoratus est, ibi creuit populus eius, non eum deserit [2 1Kb] pastor eius. Excita, inquit, potentiam tuam, et ueni, ut saluos facias nos . Plane facit, et faciet. Ait enim: Ecce ego ipse, et inquiram oues meas; et uisitabo eas, sicut uisitat pastor gregem suum. Non curauerunt mali pastores: non enim suo sanguine redemerunt. Sicut uisitat, inquit, pastor gregem suum in die. In quali die? Cum fuerit nimbus, et nubes: id est, et in pluuia, et in nebula. Pluuia et nebula, error seculi huius: caligo magna surgens de cupiditatibus hominum, et nebula ualida contegens terram. Et difficile est ut non errent oues in ista nebula: sed pastor non deserit eas. Inquirit eas, penetrat nebulam oculis acutissimis, non impeditur caligine nubium: uidet, undique errantem reuocat: in [3 1Kb] tantum ut fiat quod dicit in Euangelio, Que sunt oues mee, audiunt uocem meam, et sequuntur me . In medio ouium dispersarum, sic inquiram oues meas, et educam eas ab omni loco quo disperse sunt illic, in die nubis et nimbi. Quando difficile est eas inueniri, tunc ego inueniam. Crassa nebula est, pinguis nimbus est: oculos eius nichil latet.

24. Montes Isrel, ubi pascua bona.---Et educam eas de gentibus, et colligam eas de regionibus; et inducam eas in terram earum, et pascam eas super montes Isrel. Constituit montes Isrel, auctores Scripturarum diuinarum. Ibi pascite, ut secure pascatis [4 1Kb] . Quidquid inde audieritis, hoc uobis bene sapiat: quidquid extra est, respuite. Ne erretis in nebula, audite uocem pastoris: colligite uos ad montes Scripture sancte; ibi sunt delicie cordis uestri, ibi nichil uenenosum, nichil alienum; uberrima pascua est: uos tantum sane uenite, sane pascimini in montibus Isrel. Et in riuis, et in omni habitatione terre. A montibus enim, quos ostendimus, manauerunt riui predicationis euangelice, cum in omnem terram exiit sonus eorum : et facta est omnis habitatio terre ad pascendas  oues leta atque fecunda. In pascua bona pascam eas, et in montibus altis Isrel. Erunt stabula earum illic: hoc est, ubi requiescant, ubi dicant, Bene est; ubi dicant, uerum est, manifestum est, non fallimur. In gloria Dei requiescent, tanquam in stabulis illis. Et dormient, hoc est, requiescent; et requiescent in deliciis bonis.

25. Spes ouium in solo Deo.---Et in pascua pingui pascentur super montes Isrel. Iam dixi montes Isrel, montes bonos, quo leuamus oculos, ut nobis inde auxilium ueniat. Sed auxilium nostrum a Domino, qui fecit celum et terram . Ideo ne uel in montibus bonis esset spes nostra, cum dixisset, Pascam oues meas super montes Isrel; rursus ne tu spem poneres in montibus [1 1Kb] , subiecit statim, Ego pascam oues meas. Leua tu oculos tuos in montes, unde ueniat auxilium tibi: sed attende dicentem, Ego pascam. Auxilium enim tuum a Domino, qui fecit celum et terram.

26. Ouium sanitas et requies ex Deo.---Et Ego requiescere faciam eas, dicit Dominus Deus. Sed ut requiescere faciat, primo curauit [2 1Kb] . Quod enim primo curauit, posterius dicit: Hec dicit Dominus Deus, Quod periit, requiram; et quod errauit, reuocabo; et quod comminutum est, colligabo; et quod exanime est, confortabo; et quod pingue est et quod forte est, custodiam. Quod non faciebant mali pastores, se ipsos pascentes, non oues. Non ait Dominus, Constituam alios bonos pastores, qui faciant hec: sed, Ego, inquit, faciam; oues meas nulli committam. Securi uos, fratres; secure uos, oues: nobis uidetur timendum; quasi desit pastor bonus?



CAPUT XII.

27. Pascere cum iudicio. Claudit sic [3 1Kb] : Et pascam eas cum iudicio. uide quia sic solus pascit cum iudicio. Quis enim homo iudicat de homine? Temerariis iudiciis plena sunt omnia. De quo desperauerimus, subito conuertitur, et fit optimus: de quo multum presumpserimus, subito deficit, et fit pessimus. Nec timor noster certus est, nec amor noster certus est. Quid sit hodie quisque homo, uix nouit ipse homo: tamen utcumque ipse quid hodie; quid autem eras, nec ipse. Pascit ergo ille cum iudicio, dispertiens propria propriis; hec istis, illa illis, debita eis quibus debetur hoc aut illud. Nouit enim quid agat: cum iudicio pascit, quos iudicatus redemit. Pascit ergo ipse cum iudicio.

28. Perdix sine iudicio congregans, diabolus. In propheta enim Ieremia ait: Clamauit perdix, congregauit que non peperit, faciens diuitias suas non cum iudicio. Contra istum perdicem facientem diuitias suas non cum iudicio, pascit iste pastor cum iudicio. Quare ille sine iudicio? Quia congregauit que non peperit. Quare iste cum iudicio? Quia fouet quod peperit. De pastore tamen bono loquimur. Pastores boni aut non sunt, aut latent. Si non sunt, quid agimus? Si latent,  quare de illis tacetur? Perdix quidem ille a quibusdam maioribus et ante nos Scripturarum tractatoribus diabolus intellectus est, congregans que non peperit. Non enim ille creator, sed deceptor est, faciens diuitias suas non cum iudicio. Non enim ad eum pertinet, quis isto, quis illo modo erret: omnes errantes uult, quibuslibet erroribus. Quam diuerse sunt hereses, quam diuersi errores, ille in omnibus uult errare homines. Non dicit diabolus, Donatiste sint, non sint Ariani: siue hic sint, siue illic, ad eum pertinent congregantem sine iudicio. Idola, inquit, adoret, meus est: in Iudeorum superstitione remaneat, meus est: deserta unitate in illam uel in illam heresim pergat, meus est. Congregat ergo sine iudicio faciens diuitias suas. Sed quid sequitur? In dimidio dierum eius derelinquent eum, et in nouissimis suis erit insipiens . uenit ille congregans undique oues suas. In dimidio dierum eius, priusquam sperabat, antequam putabat, derelinquent eum, et erit insipiens in nouissimis suis. Quare in primis suis sapiens erat, et in nouissimis suis fit insipiens? Audite, fratres. Dicitur aliquando in Scripturis sapientia pro astutia, abusione uerbi, non proprietate. Inde enim dicitur: Ubi sapiens? ubi scriba? ubi conquisitor huius seculi? Nonne stultam fecit Deus sapientiam huius mundi ? Et iste perdix, idem draco, idem serpens, tanquam sapiens erat, quando Adam per Euam decepit: uerum dicere putatus est, bonum consilium dare existimatus est, contra Deum creditus est. Quod uero dicitur sapientia abusione uerbi et in malo, consuetudine quidem Scripturarum nostrarum,  habes in eodem libro, Erat ibi serpens sapientior omnibus bestiis . Iste sapientior omnibus bestiis, astutus et acutus ad decipiendum agnoscitur. Postea non ei creditur; et dicitur ei, Renuntiamus tibi, sufficit quod incautos primo decepisti. Ergo ita in nouissimis suis erit insipiens; aperte erunt fraudes eius; et ideo iam fraudes non erunt. In nouissimis suis erit insipiens, qui congregauit que non peperit, et fecit diuitias suas non cum iudicio. Pascit contra illum Redemptor noster cum iudicio.

29. Perdix contentiosa auis. In Donatistas. Existat et aliquis hereticus, etsi non frater diaboli, certe adiutor et filius: et ipsum dixerim perdicem contentiosum animal. Hoc enim animal, ut aucupes norunt, etiam contendendi studio capitur. Contendunt isti contra ueritatem, et contenderunt ex quo se diuiserunt. Modo dicunt, Contendere nolumus: quia iam capti sunt. Non habet quod dicat: Nolo contendere. O capte, aliquando certe tu eras qui primis temporibus seditionis tue traditores arguebas, innocentes damnabas, iudicium Imperatoris querebas, iudicio episcoporum non consentiebas, uictus toties appellabas, apud ipsum Imperatorem studiosissime litigabas, congregabas que non peperisti. Ubi est nunc ceruix tua? ubi est lingua tua? ubi sibilus tuus? Certe in nouissimis tuis factus es insipiens, pauisti sine iudicio. Non enim uerum uis, uel de errore tuo, uel de ueritate iudicare. Pascit  contra te Christus cum iudicio, discernit oues suas ab ouibus non suis. Que sunt oues mee, inquit, audiunt uocem meam, et sequuntur me .



CAPUT XIII.

30. Unus pastor bonus, quia boni omnes in uno. Hic inuenio omnes pastores bonos in uno pastore. Non enim uere pastores boni desunt, sed in uno sunt. Multi sunt, qui diuisi sunt: hic unus predicatur, quia unitas commendatur. Neque enim uere modo ideo tacentur pastores, et dicitur pastor, quia non inuenit Dominus cui commendet oues suas; tunc autem ideo commendauit, quia Petrum inuenit: imo uero et in ipso Petro unitatem commendauit. Multi erant Apostoli, et uni dicitur, Pasce oues meas. Absit ut desint modo boni pastores: absit a nobis ut desint, absit a misericordia ipsius, ut non eos gignat atque constituat. Utique si sunt bone oues, sunt et boni pastores: nam de bonis ouibus fiunt boni pastores. Sed omnes boni pastores in uno sunt, unum sunt. Illi pascunt, Christus pascit. Non enim uocem suam dicunt amici sponsi, sed gaudio gaudent propter uocem sponsi. Idem ergo [1 1Kb] ipse pascit, cum ipsi pascunt: et dicit, Ego pasco; quia in illis uox ipsius, in illis caritas ipsius. Nam et ipsum Petrum, cui commendabat [2 1Kb] oues suas quasi alter alteri, unum secum facere uolebat, ut sic ei oues commendaret; ut esset ille caput, ille figuram corporis portaret, id est, Ecclesie, et tanquam sponsus et sponsa essent duo in carne una. Proinde ut oues commendaret, quid ei prius dicit, ne illi tanquam alteri commendaret? Petre, amas me? Et respondit: Amo. Et iterum: Amas me? Et respondit: Amo. Et tertio: Amas me? Et respondit: Amo. Confirmat caritatem [3 1Kb] , ut consolidet unitatem. Ipse ergo pascit unus in his, et hi in uno; et tacetur de pastoribus: sed non tacetur. Gloriantur pastores: sed qui gloriatur, in Domino glorietur. Hoc est Christo pascere, hoc est in Christo pascere, et cum Christo pascere [4 1Kb] , preter Christum sibi non pascere. Neque uero inopia pastorum, tanquam ista futura mala tempora Propheta predicaret, dixit, Ego pascam oues meas, non habeo cui commendem. Etiam cum ipse Petrus erat, et cum adhuc ipsi Apostoli erant in hac carne, et in hac uita, tunc ait ille unus, in quo uno omnes unum: Habeo alias oues, que non sunt de hoc ouili; oportet me et eas adducere, ut sit unus grex et unus pastor . Sint ergo omnes in pastore uno, et dicant uocem pastoris unam, quam audiant oues, et sequantur pastorem suum, et non illum, aut illum, sed unum: et omnes in illo unam uocem dicant, diuersas uoces non habeant. Obsecro uos, fratres, ut idipsum dicatis omnes, et non sint in uobis schismata . Hanc uocem eliquatam ab omni schismate, purgatam ab omni heresi, audiant oues, et  sequantur pastorem suum dicentem, Que sunt oues mee, uocem meam audiunt, et sequuntur me.

31. Donatiste Catholicos a sua communione repellunt. Nam uis nosse, heretice, quam non habeas uocem pastoris, et periculose te sequantur oues tectum indumento ouium, et intus lupum rapacem ? Audiant uocem tuam, uideamus an Christi sit. Ecclesiam querit infirma ouis a grege aberrans, nesciens ubi sit grex; querit quo se aggreget, quo intret. Ede uocem: audiamus, an Christi sit; audiamus, utrum agni sit, an perdicis. Ouis Dei gregem suum querit: puta ouem de Oriente uenisse in Africam, querit gregem suum, incurrit in te, in basilicam tuam intrare uult; commoueris ignota facie, uel tu, uel minister tuus, stans uel sedens ad ostium, interrogat ouem querentem gregem suum, imo gregem Dei: cum grege suo intrare uult, ubi eum esse putat: queris, Paganus es, an Christianus? Respondet, Christianus: ouis est enim Dei. Queris ne forte catechumenus sit, et irruat Sacramentis: respondet, Fidelis. Queris cuius communionis sit: respondet, Catholicus. Christianum, fidelem, catholicum reprobas: qui sunt quos intus tenes? Ita uero proiice, reproba. A te reprobatus, a Christo probatur. Utinam et illi qui sunt apud te, agnoscant te, et in dimidio dierum tuorum derelinquant te. Quidam fratres nostri hesterno die ierunt ad basilicam eorum: etsi ad malos fratres, tamen ad fratres. Attendite, fratres mei, quid intersit inter fiduciam ueritatis, et timorem falsitatis. Quando aliquos eorum in hoc populo agnoscitis, quomodo gaudetis? Quia in uobis ille est qui querit quod perierat [1 1Kb] . Suggeritur aliquando uobis, Audiet et discedet. Et uos, Audiat et discedat. Audiet et irridebit. Audiat et irrideat. Aliquando sapiet, aliquando cognoscet: aliquando relinquitur a populo suo; remanet cum corde suo [2 1Kb] , renuntiat errori suo, gratias agit Deo suo. Illi autem quid? Qui estis? Christiani sumus. Non, sed exploratores. Et illi, Catholici sumus. Conati sunt iniuriare: meliore consilio penituit eos. Atque utinam sic peniteat et ibi remanere, quomodo penituit eos qui ingressi sunt iniuriare. Tamen quos proiecerunt? Christianos, fideles, catholicos. Quos tenuerint, nolo dicere. Quos proiecerint, uideo: quos tenuerint, ipsi dicant.

32. Donatistarum uox non uox pastoris. Dicant ergo uocem suam: uideamus an Christi sit uox, an pastoris sit uox, quam sequantur oues. Siue per bonum sit uox ista, siue per malum hominem, utrum pastoris sit uox, attendamus.



CAPUT XIu.

Querit infirmus Ecclesiam, querit errans Ecclesiam. Tu quid dicis? Partis Donati est Ecclesia. Ego uocem pastoris inquiro. Lege hoc mihi de Propheta, lege mihi de Psalmo, recita mihi de Lege, recita de Euangelio, recita de Apostolo. Inde ego recito Ecclesiam toto orbe diffusam, et Dominum dicentem, Que sunt oues mee, uocem meam audiunt, et sequuntur me. Que est uox pastoris? Et predicari in  nomine eius penitentiam et remissionem peccatorum per omnes gentes, incipientibus ab Ierusalem . Ecce uox pastoris; agnosce et sequere, si ouis es.

33. Nec uox pastoris est quod illi de traditoribus dicunt; neque quod Ecclesiam dicunt perituram. Sed illi codices tradiderunt, et illi thus idolis posuerunt, ille et ille. Quid ad me de illo et illo? Si fecerunt, non sunt pastores: tu uocem pastoris edicito; quia nec de illis uocem pastoris annuntias. Tu accusas, non Euangelium; tu accusas, non Propheta, non Apostolus: de quo mihi uox ista loquitur, de illo credo; aliis non credo. Sed Acta profers: Acta profero. Credam tuis: crede et tu meis. Non credo tuis: noli credere meis. Auferantur charte humane, sonent uoces diuine. Ede mihi unam Scripture uocem pro parte Donati: audi innumerabiles, pro orbe terrarum. Quis eas enumerat? Quis eas terminat? Tamen ut pauca commemoremus, Legem attende, primum Dei Testamentum: In semine tuo benedicentur omnes gentes . Et in Psalmo, Postula a me, et dabo tibi gentes hereditatem tuam et possessionem tuam terminos terre . Commemorabuntur et conuertentur ad Dominum uniuersi fines terre; et adorabunt in conspectu eius uniuerse patrie gentium: quoniam ipsius est regnum, et ipse dominabitur gentium . Cantate Domino canticum nouum; cantate Domino, omnis terra . Et adorabunt eum omnes reges terre, omnes gentes seruient illi . Quis enumerare sufficiat? Prope omnis pagina nichil aliud sonat quam Christum, et Ecclesiam toto orbe diffusam. Exeat mihi una uox pro parte Donati. Quid magnum est quod quero? Ecclesiam toto orbe diffusam, perituram fuisse [1 1Kb] dicunt. Peritura predicta est tot testimoniis mansura? Nec una uox ista per Legem, per Prophetas, per Cantica pastoris est. Neque enim illi uerum dicere sine uerbo Dei potuerunt, quod est Christus.

34. uox pastoris et eius grex non latet. Audi uocem uerbi, et ex ore uerbi. Miratus fidem Centurionis: Amen, inquit, dico uobis, non inueni tantam fidem in Isrel. Propterea dico uobis, quia multi ab Oriente et Occidente uenient, et recumbent cum Abraham et Isaac et Iacob in regno celorum . Ab Oriente et Occidente multi uenient: ecce Ecclesia Christi, ecce grex Christi; tu uide, si ouis es. Non enim te latet grex qui ubique est. Non habebis quid respondeas iudici tuo, quem non uis esse pastorem tuum: non habebis, inquam, quod respondeas iudici tuo, Nesciui, non uidi, non audiui. Quid est quod nescisti? Nec est qui se abscondat a calore eius . Quid est quod non uidisti? uiderunt omnes fines terre salutare Dei nostri . Quid est quod non audisti? In omnem terram exiuit sonus eorum, et in fines orbis terre uerba eorum. .

35. Locus ex Canticis canticorum a Donatistis frustra prolatus. Cantica canticorum enigmata. Sed recte a uobis queritur uox Christi, uox pastoris, quam oues audiant et sequantur. Non inuenitis quid dicatis. uocem  pastoris non habetis. Audite, et sequimini: dimittite uocem lupi, sequimini uocem pastoris; aut date uocem pastoris.



CAPUT Xu.

Damus, inquiunt. Audiamus. Damus et nos uocem pastoris. Audiamus. In Canticis, inquiunt, canticorum loquitur sponsa ad sponsum, Ecclesia ad Christum. Nouimus Cantica canticorum, sancta cantica, amatoria cantica, sancti amoris, sancte caritatis, sancte dulcedinis. Plane uolo inde audire uocem pastoris, uocem dulcissimi sponsi. Ede, si quid habes: audiamus. Sponsa, inquiunt, dicit ad sponsum: Annuntia mihi, quem dilexit anima mea, ubi pascis, ubi cubas? Et ille, inquiunt, respondet: In meridie. Manifesta tibi testimonia proferebam, non erat quemadmodum aliter interpretareris: Postula a me, et dabo tibi gentes hereditatem tuam, et possessionem tuam terminos terre. Commemorabuntur et conuertentur ad Dominum uniuersi fines terre. Quid est quod mihi de Canticis canticorum profers? Quod forte non intelligis. Etenim illa Cantica enigmata sunt, paucis intelligentibus nota sunt, paucis pulsantibus aperiuntur. Tene et deuote accipe aperta [1 1Kb] , ut merito tibi pandantur obscura. Quomodo eris penetrator obscurorum, contemptor manifestorum?

36. Locus ex Canticis contrarius est Donatistis. Ecce tamen ut possumus, fratres, hec uerba discutiamus: aderit Dominus, ut uideatis ibi sanum intellectum. Primo, quod ab omnibus et imperitis facillime iudicatur, uerba ipsa male distinguunt: nunc audietis, nunc probabitis. Etenim sic se habet textus ipse lectionis. Sponsa loquitur ad sponsum: Annuntia mihi, quem dilexit anima mea, ubi pascis, ubi cubas. Quod sponsa sponso dicat, quod Ecclesia Christo dicat, nec nos dubitamus, nec illi. Sed omnia uerba sponse audi. Quare uerbum quod adhuc sponse est, uis tribuere iam sponso? Omnia que dicit sponsa, dic: tunc respondebit sponsus. Audi euidentius hanc distinctionem quam dicturus sum, non inuenies aliquid plus. Annuntia mihi, quem dilexit anima mea, ubi pascis, ubi cubas in meridie. Ipsa adhuc dicit, ubi pascis, ubi cubas in meridie. Et uide quia adhuc ipsa dicit. Sequitur enim: Ne forte fiam sicut operta super greges sodalium tuorum. Puto omnes peritos imperitosque discernere genus masculinum et femininum. Operta, quero cuius generis sit: ab omni homine quero, Masculini est, an feminini? Annuntia, inquit, mihi, quem dilexit anima mea. Quem, cum dicit, masculum alloquitur, sponsum alloquitur. Quia uero femina uirum alloquitur, consequentia uerba indicant, Annuntia mihi, ubi pascis, ubi cubas in meridie; ne forte fiam sicut operta. Audi tu operta, ut fiant tibi hec aperta. Annuntia mihi, quem dilexit anima mea, ubi pascis, ubi cubas in meridie; ne forte fiam sicut operta super greges sodalium tuorum Hucusque uerba sponse: iam incipiunt uerba sponsi de manifesto, Nisi cognoueris temetipsam. Agnosce euidenter feminam. Temetipsam, o pulchra inter mulieres: nisi cognoueris temetipsam, o pulchra inter mulieres; exi tu in uestigiis gregum [2 1Kb] , et  pasce hedos tuos in tabernaculis pastorum : non in tabernaculo pastoris. uide quomodo comminetur sponsus: uide quemadmodum in periculo, quamuis ille dulcis, abstulit de medio blandimenta. Quam blande illa? Annuntia mihi, quem dilexit anima mea, ubi pascis, ubi cubas in meridie. ueniet enim medius dies, quando ad umbraculum concurrant pastores; et forte latebit me ubi tu pascis et ubi cubas: et uolo mihi annunties, ne forte fiam sicut operta, id est, sicut occulta, et non cognita. Ego enim manifesta sum: sed ne sicut operta, sicut celata incidam super greges sodalium tuorum. Omnes enim heretici a Christo exierunt; omnes qui facti sunt pastores mali, habentes greges suos sub nomine Christi, illius sodales fuerunt, illius conuiuium acceperunt. Sodales enim dicuntur, tanquam unius conuiuii. Latina lingua sic dicti sunt sodales, quasi simul edales, eo quod simul edant. Audi illum in Psalmo arguentem sodales malos, id est, unius conuiuii: Si inimicus, inquit, meus exprobrasset mihi, sustinuissem utique; et si super me magna locutus fuisset, abscondissem me utique ab eo: tu uero unanimis et notus meus, dux meus, qui simul mecum dulces capiebas cibos . Ergo multi sodales ingrati mense dominice exierunt foras: mali sodales fecerunt sibi suas mensas, erexerunt altaria contra altare. In eis ista timet errare.

37. Meridies si Africa intelligatur loco citato, facit contra Donatistas. Exire hereticorum est. Et si putas quia meridies Africa est; quanquam possem obtinere magis esse mundi meridiem partes Aegypti, et illas exustas sole regiones, ubi pluuia non apparet: quia ipse est meridies, ubi feruet medius dies. Ibi autem eremus plena millibus seruorum Dei. Unde si ad meridiem locorum uelimus aduertere, quare non ibi pascat ille magis, et ibi requiescat, quando ante predictum est, Ubera erunt [1 1Kb] deserta eremi ? Sed ecce consentio, meridies Africa sit. Africa sit meridies: hi sunt sodales mali. Ecclesia transmarina in aliquo suorum nauigante in Africam, sollicita ne erret, inuocat sponsum suum, et dicit ei: Abundare audio hereticos in Africa, abundare audio rebaptizatores in Africa; esse autem ibi tuos non minus audio: et illud audio, et hoc audio; sed qui sint tui, a te uolo audire. Annuntia mihi, quem dilexit anima mea, ubi pascis, ubi cubas in meridie. In illo meridie, ubi audio duas partes esse, unam Donati, alteram uniuerso tuo coherentem; tu mihi dic quo eam, ne forte uelut operta, id est, ignota fiam super greges sodalium tuorum, incurram in greges hereticorum, conantes ponere lapidem super lapidem qui destruatur, ne irruam in rebaptizatores, annuntia mihi. Et ille qui commendat unitatem pastoris, qui in hac lectione dixit, Ego pascam;  pastores autem reprobat, qui multi esse uoluerunt, unitatem amiserunt: seuerissime non blande respondens, sed pro magnitudine periculi, Nisi cognoueris, inquit, temetipsam, o pulchra inter mulieres. Pulchra es inter mulieres: sed agnosce te. Ubi te agnosces? In toto orbe terrarum. Si enim pulchra, unitas est in te: ubi diuisio, feditas est, non pulchritudo. Nisi cognoueris temetipsam. In me credidisti, agnosce te. In me quomodo credidisti? Quomodo et illi mali sodales, consentiunt uerbum carnem factum, natum ex uirgine, crucifixum, resurrexisse, ascendisse in celos: in talem me credidisti [1 1Kb] , talem et illi sonant. Cognosce te et me; me in celo, te in toto orbe terrarum. Unum quemlibet ex Ecclesia tanquam Ecclesiam Christus alloquitur. Nam quomodo Ecclesia querit Ecclesiam? Secundum ipsos loquor. Annuntia mihi, quem dilexit anima mea, ubi pascis, ubi cubas. Quid querit? Ecclesiam. Et ille tanquam ostendens Ecclesiam dicit, In meridie: sicut illi uolunt. Respondeant mihi, quomodo Ecclesia querat Ecclesiam. Annuntia mihi, quem dilexit anima mea. Que loquitur? Ecclesia. Quid sibi uult annuntiari? Ubi pascis, ubi cubas, id est, ubi sit Ecclesia. Ecclesia loquitur, et interrogat ubi sit Ecclesia: et respondet ille, ut putant, In meridie. Si in solo meridie est, ut dicunt, in Africa; quomodo ipsa interrogat ubi ipsa sit? An uero portio Ecclesie transmarine bene interrogat de meridie, ne hic erret? Alloquitur unumquodque membrorum Ecclesie sue Christus, tanquam suam Ecclesiam, et dicit, Nisi cognoueris temetipsam, o pulchra inter mulieres, exi. Exire, hereticorum est. Aut cognosce te, aut exi: quia si te non cognoueris, exitura es. Exitura quo? In uestigiis gregum: sequendo malos greges. Ne forte putes quia oues sequeris, si exis: audi quid sequitur, Exi tu in uestigiis gregum, et pasce hedos tuos; iam non oues. Nostis, fratres, ubi erunt hedi. Ad sinistram erunt omnes qui exierunt ab Ecclesia. Manenti Petro dicitur, Pasce oues meas : exeunti heretico, Pasce hedos tuos.

38. Locus ex Habacuc male usurpatus a Donatistis. Est, inquiunt, et aliud testimonium. Nihilominus contra te: dic, audiamus. Erit sic contra te, quomodo hoc quod putabas pro te. Si meridiem, inquiunt, interpretaris Aegyptum. Multis quidem modis interpretamur meridiem, et Aegyptum possumus ad locum mundi, et ipsam Africam sic intelligere [2 1Kb] . Audi quid intelligam per meridiem: intelligo feruorem spiritualium, flagrantem igne caritatis, splendentem lumine ueritatis. Nam dicitur in quodam psalmo: Dexteram tuam notam fac mihi, et eruditos corde in sapientia. Dexteram, non hedos: et eruditos corde in sapientia, ipsi sunt meridies. Unde dicitur a propheta: Et tenebre tue sicut meridies erunt . Multis ergo modis possumus intelligere meridiem: sed prorsus Africam intelligo, omnino Africam intelligo. Accipio a te aliquid forte melius quam saperem, nisi a te  commemorarer: Africa sit meridies. Timet Ecclesia transmarina incidere in rebaptizatores timet incidere tanquam ignota in greges sodalium, querit ab sponso suo ut annuntiet illi ubi pascat, ubi cubet in meridie. Quia in ipso meridie in aliis pascit, in aliis non pascit: in aliis cubat, in aliis non cubat. Audiat consilium, ueniat ad catholicam Ecclesiam; non incurrat in greges sodalium, non pascat hedos suos. Sed dic aliud quod te dicebas esse dicturum. Propheta, inquit, ait: Deus ab Africo ueniet. Et iam ubi Africus, utique Africa. O testimonium! Deus ab Africo ueniet. Ab Africa ueniet Deus? Alterum Christum in Africa nasci, et ire per mundum heretici annuntiant. Rogo quid est, Deus ab Africo ueniet? Si diceretis, Deus in Africa remansit, utique turpiter diceretis: nunc autem etiam, Ab Africa ueniet, dicitis. Nouimus ubi sit natus Christus, ubi sit passus, ubi in celum ascenderit, unde discipulos miserit, ubi eos Spiritu sancto repleuerit, ubi per totum mundum euangelizare iusserit [1 1Kb] : et obtemperarunt ei, et impletur orbis terrarum Euangelio; et tu dicis, Deus ab Africa ueniet?

39. In Donatistas non quadrat testimonium Habacuc.---Ergo tu mihi, inquit, expone quid est, Deus ab Africo ueniet. Dic totum, et fortassis intelliges. Deus ab Africo ueniet, et sanctus de monte umbroso. Tu mihi expone, si iam ab Africa, quomodo de monte umbroso? De Numidia nata est pars Donati: ipsi missi sunt primo in dissensionem, et tumultum, et scandalum, querentes ingens uulnus [2 1Kb] , Numide miserunt: Secundus Tigisitanus misit; ubi sit Tigisi, notum est. Qui missi sunt clerici, extra congregauerunt ab Ecclesia, ad clericos Carthaginis accedere noluerunt [3 1Kb] , uisitatorem posuerunt, a Lucilla suscepti sunt  . Auctor totius huius mali Numida hereticus fuit. In Numidia, unde uentum est huc cum tanto malo, muscarium [4 1Kb] uix inuenitur, in cupsonibus [5 1Kb] habitant. Quomodo mons umbrosus Numidia? Dic mihi ergo: noli huc usque recitare, Deus ab Africo; exigo et sequentia, Et sanctus de monte umbroso. Sed ostende mihi partem Donati a Numidia, de monte umbroso uenire. Inuenis nuda omnia, pingues quidem campos, sed frumentarios: non oliuetis fertiles, non ceteris nemoribus amenos. Unde ergo mons umbrosus in Numidie partibus, unde hoc scandalum uenit?



CAPUT XuI.

40. Interpretatio uerior prophete Habacuc. Tu mihi, inquit, ergo expone quid est, Deus ab Africo ueniet, et sanctus de monte umbroso. uide quam facile exponam. Primo illud audi quod ait Dominus: Oportebat Christum pati, et resurgere  tertio die, et predicari in nomine eius penitentiam et remissionem peccatorum per omnes gentes, incipientibus ab Ierusalem . Ecce unde ueniet. Incipientibus cum dixit, inde utique se in sanctis suis ad alias gentes uenturum esse predixit. Lege diuisionem terre filiorum Isrel in omnibus tribubus in libro Iesu Naue: aperte ibi dictum est, Iebus ab Africo, que est Ierusalem . Lege, quere, et inuenies. Utinam cum inueneris, credas; utinam animositatem deponas. Iebus ab Africo, que est Ierusalem. Et Dominus, Incipientibus ab Ierusalem: hoc est, Deus ab Africo ueniet. Quomodo ergo a monte umbroso? Euangelium iam lege. De monte Oliueti Christus ascendit in celum. Sequere. Et quid dilucidius? Audis, ab Africo: audisti, de monte umbroso. Legem recitamus, Euangelium recitamus. Audisti, Incipientibus ab Ierusalem: audi, Per omnes gentes, in eodem propheta. Sequere uerba illa que contempsisti, uerba illa que pretermisisti: Deus ab Africo ueniet, et sanctus de monte umbroso: cooperiet montes umbra eius, et gloria eius plena est terra . Per omnes ergo gentes, incipientibus ab Ierusalem [1 1Kb] : Deus ab Africo ueniet, et sanctus de monte umbroso et condenso; id est, a monte Oliueti, unde ascendit in celum, unde misit discipulos suos, ubi etiam ascensurus ait: Non enim uestrum est scire tempora, que Pater posuit in sua potestate; sed accipietis uirtutem ex alto, et eritis mihi testes. uidete quomodo incipit Euangelium: Et eritis mihi testes in Ierusalem, et in Iudea et Samaria, et usque in totam terram . Ergo Deo ueniente Christo, et nomen eius, et predicatio Euangelii eius ab Ierusalem, id est, ab Africo; et a monte umbroso, id est, a monte Oliueti: quia per omnes gentes diffamatum est Euangelium. Operiet montes umbra eius, id est refrigerium eius, protectio eius; et laudis eius plena est terra. Cantate ergo cum tota terra canticum nouum; non canticum uetus cum angulo terre.



CAPUT XuII.

41. Donatiste Simonis Cyrenei factum pro se interpretantes. Dicunt et aliud: Cyreneus, inquiunt, quidam Simon angariatus est, ut tolleret crucem Domini . Legimus: sed quid te adiuuet, uolo scire. Cyreneus, inquit, Afer est: quare ipse angariatus est qui crucem tolleret. Ubi sit Cyrene, forte nescis: Lybia est, Pentapolis est, contigua est Africe, ad Orientem magis pertinet. uel in distributione prouinciarum Imperatorum cognosce: Imperator orientalis mittit iudicem ad Cyrenen. Breuiter respondeo: Ubi est pars Donati, non inuenitur Cyrene; ubi est Cyrene, non inuenitur pars Donati. Manifesta ueritas conuincit errorem. Det mihi Cyrenen, ubi est pars Donati; det mihi partem Donati, ubi est Cyrene. Manifestum est enim, fratres, in Pentapoli Ecclesiam esse catholicam, partem Donati ibi non esse. Sed securi irrideamus flendos, et fleamus irridendos. Quid dicis? Meritum Cyrenensis huius magnum commemoras, quia tulit crucem Domini,  et Afrum dicis. Orientalis est. Lybia enim duobus modis dicitur, uel ista que proprie Africa est, uel illa Orientis pars, que contigua est Africe, et omnino collimitanea. Sed Afer fuerit Cyrenensis. Beatum putas, quod angariatus crucem tulerit? Quanto melius forte diceret alius in Arimathea remansisse Ecclesiam Christi? Quia Ioseph ille diues ab Arimathea, habens ante oculos regnum Dei, non angariatus, non coactus uenit ad crucem Domini: cum ceteri formidarent, petiit a Pilato sepeliendum corpus Domini, de ligno deposuit, obsecutus est funeri, in sepulcro condidit, laudatus est in Euangelio . Quia ergo de Arimathea fuit iste pius tantum exhibens obsequium corpori Domini, in Arimathea remansit Ecclesia? Aut si magis uos delectat angariatus, id est, qui cogitur tollere crucem: recte ergo faciunt imperatores catholici, qui uos cogunt ad unitatem.



SERMO XLuII [* 1Kb]  . De ouibus, in Ezechiel cap. XXXIu, 17-31, ab illis uerbis, Et uos oues mee, etc., usque, Et ego Deus uester, dicit Dominus Deus. Contra Donatistas  .



CAPUT PRIMUM.

1. Oues pascue et manuum Dei sumus. uerba que cantauimus, continent professionem nostram, quia oues Dei sumus: nec importune poscimus cum lacrymis eius misericordiam, cuius oues sumus. Diximus enim: Ploremus ante Dominum, qui fecit nos; quoniam ipse est Dominus Deus noster. Ne quisquam plorans se exaudiri posse desperet, commemorata est necessitudo quedam exaudiendi nos Deo: Quoniam ipse est Dominus Deus noster, qui fecit nos. Ille Deus noster: nos populus pascue eius et oues manuum eius [1 1Kb] . Pastores homines, uel etiam patresfamilias domini pecorum, oues quas habent, non ipsi fecerunt; oues quas pascunt, non ipsi creauerunt: noster autem Dominus Deus, quia Deus et creator est, fecit sibi oues quas habeat, et quas pascat; nec alter instituit, quas ipse pascit; nec quas ipse instituit, alter pascit. Ploremus ergo ante illum. Neque enim in bono sumus, cum in hoc seculo sumus. Cum enim placebimus Domino in regione uiuorum, tunc detergentur lacryme nostre; et dicemus ei laudes, qui nos exemit de uinculis mortis, pedes nostros a lapsu, oculos nostros a lacrymis, ut placeamus Domino in regione uiuorum : quia difficile est ut ei placeatur in regione mortuorum. Est autem et hic unde illi placeamus, eius misericordiam in nos deprecando, a peccatis nos, quantum possumus, abstinendo, in quantum autem non possumus, confitendo atque plangendo. Ita in hac uita sumus sperantes aliam uitam, plorantes in spe: imo plorantes in re, gaudentes in spe.

2. Pastoris uox cum tremore audienda. Professi  ergo in hoc cantico, quia oues eius sumus, populus pascue eius, oues manuum eius; audiamus quid ad nos loquatur, tanquam ad oues suas. Pridem pastoribus loquebatur superiore lectione: presenti autem et hodierna ouibus loquitur. In illis ergo eius uerbis nos cum tremore audiebamus, uos cum securitate: quid ergo in istis uerbis hodiernis? Numquid uicissim nos cum securitate, uos cum tremore? Non utique. Primo, quia etsi pastores sumus, pastor non solum quod dicitur ad pastores, cum tremore audit, sed etiam quod dicitur ad oues. Si enim securus audit quod ad oues dicitur, non est illi cura de ouibus. Deinde iam et tunc diximus Charitati uestre, duo quedam in nobis esse consideranda: unum, quod christiani sumus; alterum quod prepositi sumus. Quod ergo prepositi sumus, inter pastores deputamur, si boni sumus: quod autem christiani sumus, et nos uobiscum oues sumus . Siue ergo Dominus pastoribus loquatur, siue ouibus, nos omnia cum tremore oportet audire: nec recedat sollicitudo de cordibus nostris, ut ploremus ante Dominum qui fecit nos.



CAPUT II.

3. Gregis Dei securitas. Audiamus itaque, fratres, unde Dominus oues improbas corripiat, et quid promittat ouibus suis. Et uos, inquit, oues mee, hec dicit Dominus Deus. Primo, quanta felicitas est, esse gregem Dei, si quis cogitet, fratres, etiam in istis lacrymis et in istis tribulationibus magnum gaudium concipit. Neque enim in eius grege est, quem lupi possunt flagellare, aut cuius somnum possunt captare predones. Illi enim dictum est, Qui pascis Isrel ; de quo dictum est, Non dormiet, neque dormitabit, qui custodit Isrel . uigilat ergo ille super nos uigilantibus nobis, uigilat et dormientibus nobis. Si ergo de pastore homine securum est pecus hominis; quanta debet esse nostra securitas pascente Deo, non tantum quia pascit nos, sed etiam quia fecit nos?



CAPUT III.

4. uox pastoris nunc temporis audienda. Una est nostra sollicitudo, que nobis imponitur, audire uocem pastoris: et est nunc tempus audiendi, quia ille nondum assumpsit tempus iudicandi. Qui loquitur, modo tacet. Loquitur enim in precepto, tacet in iudicio. Ideo dicit quodam in loco: Tacui; numquid semper tacebo ? Quomodo tacuit, cum hoc ipsum loquendo dixerit? Qui dicit, Tacui, non tacet quia et hoc ipsum dicere, Tacui, non tacere est. Audio ergo te loquentem in tot preceptis, in tot sacramentis, in tot paginis, in tot libris: audio denique in hoc ipso quod dicis, Tacui, numquid semper tacebo? Quomodo ergo tacuisti? Quia nondum dico, uenite, benedicti Patris mei, percipite regnum; et nondum dico aliis, Ite, maledicti, in ignem eternum, qui preparatus est diabolo et angelis eius : et hec ipsa ita nondum dico, ut iam predicam [1 1Kb] . Ultimam sententiam, quam dicturus est iudex, in tabella scripturus manu sua,  ultra quam sententiam nichil iam iudicaturus est, partes non audiunt: illis foras exeuntibus scribitur. Attonite sunt ambe partes atque suspense, contra quam uel pro qua sententia illius procedat. Magnum secretum iudicis, unde secretarium nominatur. Magnus timor eorum qui in causa sunt; quid ille cogitet, et quid scribat ignoratur: et homo est, et illi de quibus ille iudicat, utique homines sunt. Ille autem Deus noster est, et nos populus pascue eius et oues manuum eius. Et cum sit ille Creator, nos creatura; ille immortalis, nos mortales; ille inuisibilis, nos uisibiles; noluit nos in hac uita latere, quam ultimam sententiam in fine dicturus sit. Nemo ante dicit, Damno, qui uult damnare: nemo ante dicit, Ferio, qui uult ferire.



CAPUT Iu.

5. Dei patientia ne abutamur. Magna ergo lenitas, magna misericordia, magna mansuetudo: sed si non abutamur patientia eius ad nostram nequitiam; et illo nostra portante peccata, nos quasi ad faciendum ei onus augeamus peccata peccatis; quasi ut ille plus portet, qui non laborat cum portat: peccata nostra, quibus adhuc parcit, quia adhuc sustinet, illius ostendunt patientiam, nostram cumulant sarcinam. Ignoras, inquit, quia patientia Dei ad penitentiam te adducit? Patientia illa est, quam taciturnitatem uocat, de qua dicit, Tacui; numquid semper tacebo? Ergo cum argueret quosdam, et diceret, Qui predicas non furandum, furaris; qui dicis non adulterandum, adulteras, etc. ait, An diuitias bonitatis eius et longanimitatis contemnis? Quia ille bonus est, quia longanimis, quia uidet et tacet, quia uidet et sustinet, putas illum iniquum? Ignoras quia patientia Dei ad penitentiam te adducit? Et uide si semper tacebit, qui modo tacet? Tu autem, inquit, secundum duritiam cordis tui et cor impenitens, thesaurizas tibi iram in die ire et reuelationis iusti iudicii, Dei, qui reddet unicuique secundum opera sua . Ergo tacet; numquid semper tacebit? Item dicit post quedam enumerata peccata: Hec fecisti, et tacui; id est, hec fecisti, et non uindicaui: suspicatus es iniquitatem, quod ero tui similis. Et reuera hoc cogitant multi, cum fecerint multa mala, et mali sibi accidere nichil uiderint; non tantum placent eis facta sua mala, sed etiam Deo placere putant: in tantum procedit impietas, ut et Deum sibi similem existimet impius contemptor. Et cum Deus eum adducat monendo, docendo, hortando, corripiendo, ad similitudinem suam; non solum non sequitur similitudinem Dei, sed Deum uult ducere ad similitudinem suam. Hec est iniquitas maior, quam ipsa peccata, a quibus se non corrigit [1 1Kb] . Suspicatus es iniquitatem, quod ero tibi similis? Et quid sequitur? Arguam te . Quare hoc? Tacui; numquid semper tacebo? Itaque, fratres, quoniam sermo iste qui de Dei ore procedit, et me terret, et uos ; audiamus omnes tanquam oues Dei, dum loquitur qui tacet, dum monet nos, et nondum iudicat nos qui fecit nos, dum uacat audire, dum licet et legere [1 1Kb] .



CAPUT u.

6. Non euellenda zizania ante messem, nec hedi ante iudicium separandi.---Et uos, inquit, oues mee, hec dicit Dominus Deus: Ecce ego iudico inter ouem et ouem, et arietes et hircos. Quid hic faciunt hirci in grege Dei? In eisdem pascuis, in eisdem fontibus, et hirci tamen sinistre destinati dextris miscentur, et prius tolerantur qui separabuntur; et hic exercetur ouium patientia, ad similitudinem patientie Dei. Separatio enim ab illo erit, aliorum ad sinistram, aliorum ad dexteram. Nunc autem ipse tacet, tu uis loqui. Sed unde dico, Tu uis loqui? Unde ipse tacet. A uindicta iudicii, non a uerbo correptionis. Ipse nondum separat, tu uis separare. Ipse mixta tolerat, qui seminauit. Si ante uentilationem frumentum uis esse purgatum, tuo uento pessime uentilaberis. Licuerit seruis dicere, uis, imus, et colligimus ea? Stomachati enim sunt uidendo zizania, et doluerunt segeti bone permixta zizania; et dixerunt, Nonne bonum semen seminasti? Unde ergo apparuerunt zizania? Ille rationem reddidit unde apparuerunt; non tamen permisit ut ante tempus euellerentur. Quamuis et ipsi serui stomachati aduersus zizania; consilium tamen et preceptum a domino expetiuerunt. Displicebant illa inter segetem: sed uidebant serui, quia si uel in ipsis zizaniis euellendis aliquid sua sponte facerent, ipsi zizaniis annumerarentur. A Domino exspectauerunt preceptum, iussionem regis sui quesierunt: uis, imus, et colligimus ea? Et ille: Non. Et reddidit inde causam: Ne forte, cum uultis colligere zizania, eradicetis simul et triticum. Sedauit ab indignatione, nec reliquit in dolore. Graue enim uidebatur seruis esse zizania inter frumentum; et uere graue erat. Sed alia est conditio agri, alia quies horrei. Tolera; ad hoc enim natus est: tolera, quia forte toleratus es. Si semper bonus fuisti, habeto misericordiam: si aliquando malus fuisti, noli perdere memoriam. Et quis est semper bonus? Facilius, si te Deus diligenter discutiat, inueniet te etiam nunc malum, quam tu te semper bonum. Ergo toleranda sunt zizania hec inter frumentum, hirci inter arietes hedi inter oues. Quid autem ille de frumento? In tempore, inquit, messis, dicam messoribus: Colligite primum zizania, et alligate in fasciculos ad comburendum ea; triticum autem meum recondite in horreo. Transiet ergo agri concretio, ueniet messis discretio. Exigit de nobis modo Dominus patientiam, quam proponit in se, dicens tibi: Ego certe si modo uoluero iudicare, numquid inique iudicabo? Ego si modo uoluero iudicare, numquid falli potero? Si ego qui semper recte iudico, et qui falli non possum, differo iudicium meum; tu ignorans quemadmodum iudicandus sis audes tam prepropere iudicare? uidete,  fratres, quemadmodum illis seruis uolentibus ante tempus eradicare zizania, hoc opus nec in messe concessit. Ait enim, In tempore messis dicam messoribus: non ait, Dicam uobis. Sed quid, si ipsi serui messores erunt? Non. Nam exponens omnia singillatim: Messores, ait, Angeli sunt . Homo ergo carne septus, carnem portans, aut forte caro totus, id est, caro corpore, carnalis animo, audes ante usurpare officium alienum [1 1Kb] , quod nec in messe erit tuum? Hoc de separandis zizaniis: de hircis quid? Cum uenerit Filius hominis, et omnes Angeli cum eo, sedebit in sede glorie sue; et congregabuntur ante eum omnes gentes, et separabit eas, sicut pastor separat oues ab hedis . Et ueniet, et separabit: ueniet messis, et separabuntur. Modo ergo tempus separationis non est, sed tolerationis. Nec ideo ista dicimus, fratres, ut corripiendi dormiat diligentia: imo uero ne in illud iudicium incauti ueniamus, et ceci negligentes cecitatem nostram subito nos ad sinistram inueniamus, disciplina exerceatur, iudicium non precipitetur.



CAPUT uI.

7. Dei iudicium securi boni, trementes mali exspectant. Quid ergo Dominus? Ecce ego iudico inter ouem et ouem, et arietes et hircos. Ego iudico: magna securitas, ipse iudicat, securi sint boni. Iudicem ipsorum nullus aduersarius corrumpit, nullus aduocatus circumuenit, nullus testis illudit. Sed quantum securi sunt boni, tantum timeant mali. Non talis iudicat, cui aliquid abscondatur. Numquid enim Deus iudicans quesiturus est testes, per quos discat quis sis? Unde potest falli quis sis, qui nouerat quis esses futurus? Te interrogat, non alium de te. Dominus, inquit, interrogat iustum et impium . Interrogat autem te, non ut discat a te, sed ut confundat te. Habentes ergo iudicem talem, quem nemo contra nos fallit, nemo pro nobis; sic agamus, ut eius iudicium uenturum non timeamus, sed exspectemus et desideremus. Numquid enim frumenta timent, ne mittantur in horreum? Imo optant uehementer et desiderant. Numquid oues timent, ne ponantur ad dexteram? Imo nichil eis tam tardum est, quam donec fiat. Hi uero ex animo et tota sinceritate dicunt, eum orant, ueniat regnum tuum. Mali uero hominis in his uerbis et cor trepidat, et lingua titubat. Quomodo enim dicis, ueniat regnum tuum? Ecce ueniet: qualem te inueniet? Sic ergo age, ut securus ores. Et si quid forte inest in conscientia errati atque peccati, habes in ipsa oratione medicinam: Dimitte nobis debita nostra, sicut et nos dimittimus debitoribus nostris . uoluit enim Deus sic te esse debitorem, ut habeas debitorem. Peccando quippe inimicum te facis Deo [2 1Kb] : sed attende ne forte tu habeas inimicum. Dimitte, et dimittetur tibi. Quod facis qui potes in peccato inueniri, hoc in te faciet qui de nullo peccato poterit iudicari. Si autem ut homo in peccato positus, peccatori tuo non parcis, nec tuam in illo conditionem respicis, nec de cetero  lapsum tue fragilitatis horrescis; quid tibi facturus est, qui tam securus iudicat, quomodo qui nunquam peccat?



CAPUT uII.

8. Conscientia cito mundanda. Danda ergo opera est pure conscientie: et si forte aliquis inest scrupulus, preueniamus faciem eius in confessione. In Psalmo nunc, cum cantaretur, audiuimus, Preueniamus faciem eius in confessione . Preueniamus eum, ne nos ipse preueniat. Post confessionem non afferet ultionem, si et tu post confessionem non repetas iniquitatem. Preueni antequam preueniaris. Quia enim uenturus est, certum est: perdes, si non desideras quod futurum est. Nam et te nolente uenturus est. Numquid eum dilaturus es, recusando ne ueniat? Sicut nouerat horam qua iudicari debuit, sic nouit et horam qua debeat iudicare. ueniet ille, tu uide qualis futurus sis. Hodie inest scrupulus, hodie sit confessio, hodie renuntietur scrupulo; hodie dimittitur, hodie laxatur [1 1Kb] . Non est ut dicas, Differt Deus ueniam: tu noli differre medicinam tuam. Habes enim aliquid in animo quod te angat: et si angit, et sollicitat. Utique si in domo tua esset lapis offendens oculos tuos, iuberes eum auferri de medio; maxime si aliquem paulo maiorem hospitem in domo tua esses recepturus. Cum ergo Deum inuocas, in te uocas; quomodo ueniet in te, cui locum quo recipias, non mundasti? Sed minus idoneus es auferre de corde tuo, quod tibi ipse fecisti? Ipsum inuoca, ut mundet; ipsum inuita, ut intret: dum tamen quod facturus es, modo facias, cum loquitur monendo, et tacet iudicando.



CAPUT uIII.

9. Doctrina accepta non amaro corde communicanda. Dixit hic hircos, dixit arietes, et iudicat inter eos. Et quid eis dicit? Numquid non sufficit uobis, quia bonam pascuam pascebatis? et reliquias pascue uestre conculcabatis pedibus uestris; et potabatis aquam, que subsidebat, id est, que pura et tranquilla erat, et reliquam pedibus uestris turbabatis: et oues mee conculcationes pedum uestrorum depascebant, et conturbatam pedibus uestris aquam potabant. Quid est hoc? Pascua Dei bona sunt, et fontes Dei puri sunt. Habemus hoc in Scripturis sanctis. Qui sunt ergo, qui quod tranquillum est inde bibunt; et quod mundum est inde pascuntur; et conculcant reliquias et turbant aquam, ut oues alie conculcatas herbas accipiant et aquam conturbatam bibant? Et hoc utique uidetis displicere pastori, qui dicit dum fiunt ista, Ego iudico inter ouem et ouem: ad hoc utique ne fiant. Sunt multi qui tranquille discunt, perturbate docent; et cum habeant doctorem patientem, seuiunt in discentem. Quam nos enim tranquille doceat ipsa Scriptura, quis nescit? uenit ergo aliquis, et legit precepta Dei; legit et capit, capit tranquillus de tranquillo bibens, et de uiridi et mundo pascens. uenit [2 1Kb] aliquis audire ab illo aliquid; indignatur, perturbatur, tarditatem  aliquando serius intelligentis accusando, turbatum facit minus intelligere, quod poterat audire tranquillus.

10. Doctores liuidi et amarulenti. Nec hoc ideo dixerim, fratres, quia non est aliquando corripienda duritia, quam ipsa tanta ueritatis tranquillitas corripit, dicens: O insensati et tardi corde ad credendum ! si ista fiunt ea dilectione qua uolumus curam incutere hominibus, ad incutiendam diligentiam intentionis, et ad serenandam forte nubem mentis sue, quam de curis seculi contraxerunt; et forte cogitando alia inutilia, quod utile est audire non possunt. Deinde etiamsi in se quisque uideat tarditatem, non sine causa ille accusatur, ut Deum roget, et soluat tarditatem, donet ueritatem. Aut enim si negligentia nostra minus intelligimus quod audiuimus, utique negligentia corripienda est: aut si tarditas est, cum fuerit accusata, erit unde rogetur Deus. Nec doctores ergo tales reprehendendi sunt: sed qui hoc faciunt animo amaro, animo inuido, ipsi conculcant pascua, et turbant fontes; quidquid forte nouerint, ita uolunt nosse, ut alii non nouerint. Maligne mentis homines, tartareo zelo pleni, liuidi non in corpore, sed in corde, legerunt et intellexerunt; cum interrogati fuerint, multum est ad te, ego tibi ista credam? et tu dignus es ista legere uel audire? Quid turbas aquam? Ambobus fons manat. Quid conculcas herbas communes? Non tu pluisti, ut nascerentur.



CAPUT IX.

11. Non sufficit bona conscientia, si est negligens coram hominibus conuersatio. Est aliud in his uerbis, quod non absurde potest intelligi. Sunt homines qui putant sibi in bene uiuendo sufficere conscientiam, et non ualde curant quid de illis alter existimet; ignorantes quia cum homo uiderit hominem bone conscientie negligentius uiuentem, passim se cuilibet et ubilibet coniungentem, habentem scientiam quod nichil sit idolum, et tamen in idolio recumbentem, conscientia illius cum sit infirma, edificatur non ad ea que perscrutatur, sed ad ea que suspicatur . Neque enim homo par tuus [1 1Kb] , frater tuus, intrare potest in conscientiam tuam, quam nouit Deus. Conscientia tua coram Deo est, conuersatio tua coram fratre tuo: si de te ille aliquid mali suspicans, perturbatus edificatur ad aliquid faciendum quod te putat facere, cum sic uiuis; quid prodest quia uenter conscientie tue hausit aquam puram, et ille de tua negligenti conuersatione bibit turbatam [2 1Kb] ?

12. Hominibus placere quatenus studendum. Et audis tales, cum corripiuntur ne ista faciant, respondere nobis, et dicere: Apostolus dixit, Si hominibus placere uellem, Christi seruus non essem . Et hic aquam turbas, pascua conculcas. Attende  melius, ne et tibi aquam turbes [1 1Kb] . Quod ait Apostolus, Si hominibus placere uellem, Christi seruus non essem, optime accipio, apostolicam sententiam libenter agnosco. Sed aliud in Apostolo non legisti: Placete omnibus per omnia, sicut et ego omnibus per omnia placeo; non querens quod mihi prodest, sed quod multis, ut salui fiant? Rursus eumdem apostolum non audisti: Sine offensione estote Iudeis et Grecis, et Ecclesie Dei ? Tertio eumdem apostolum non audisti: Prouidemus enim bona, non solum coram Deo, sed etiam coram hominibus ? Ait ergo ille, Expone itaque mihi, quomodo intelligam diuersa atque contraria: hac dicentem Apostolum, Si hominibus placere uellem, Christi seruus non essem; hac dicentem, Placete omnibus per omnia, sicut et ego omnibus per omnia placeo: hac dicentem, Gloria nostra hec est, testimonium conscientie nostre ; hac dicentem, Prouidemus bona, non solum coram Deo, sed etiam coram hominibus. Si tranquillus audias, si tibi ipsi aquam tue mentis non perturbes, quantum potero, fortassis exponam. Sunt homines temerarii iudices, detractores, susurrones, murmuratores, querentes suspicari quod non uident, querentes etiam iactare quod nec suspicantur: contra tales quid remanet, nisi testimonium conscientie nostre? Neque enim, fratres, etiam in illis quibus placere uolumus, gloriam nostram querimus, aut gloriam nostram querere debemus, sed illorum salutem: ut si bene ambulamus, nos sequendo non errent; imitatores nostri sint, si nos Christi ; si autem nos non Christi, imitatores sint Christi. Ipse enim pascit gregem suum, et cum omnibus bene pascentibus ipse solus est: quia omnes in illo sunt. Non ergo utilitatem nostram querimus, quando placere hominibus [2 1Kb] uolumus: sed gaudemus eis placere quod bonum est, propter ipsorum utilitatem, non propter nostram dignitatem. Contra quos autem dixerit Apostolus, Si hominibus placere uellem, Christi seruus non essem, manifestum est; et propter quos dixerit, Placete omnibus per omnia, sicut et ego omnibus placeo per omnia, manifestum est: utrumque dilucidum, utrumque tranquillum, utrumque purum, utrumque non perturbatum; tu tantum pasce et bibe, noli conculcare et turbare.

13. Quando sufficiat conscientia. Nam et Domiminum ipsum Iesum Christum magistrum Apostolorum utique audisti, Luceant opera uestra coram hominibus, ut uideant bona facta uestra, et glorificent Patrem uestrum qui in celis est : id est, qui uos fecit tales. Nos enim populus pascue eius, et oues manuum eius . Ille ergo laudetur, qui te fecit bonum, si bonus es; non tu, qui per te ipsum non poteras esse nisi malus. Quid uis autem in contrarium ducere ueritatem, ut quando boni aliquid facis, te uelis laudari; quando mali aliquid facis, Dominum uelis uituperari? Utique enim qui dixit, Luceant  opera uestra coram hominibus; ipse dixit in eodem sermone, Nolite facere iustitiam uestram coram hominibus. Sed sicut in Apostolo ista tibi contraria uidebantur, sic et in Euangelio. Si autem non perturbes aquam cordis tui, et hic agnosces pacem Scripturarum, et habebis cum eis et tu pacem. Si autem tu cum eis habere nolueris pacem, tu in te committis litem tuam, ille non amittent pacem suam. Propter illos enim qui se hominibus iactando commendant [1 1Kb] , et ita uentilant bona opera sua, ut finem bonorum operum suorum in laude hominum ponant, eamdemque laudem hominum quasi pro mercede computent bonorum operum suorum; de his dicitur, Amen dico uobis, perceperunt mercedem suam. Contra eos dicitur, Cauete iustitiam uestram facere coram hominibus. Proinde sequitur, Ut uideamini ab eis . Ultra non porrexit intentionem, hic fecit finem. Nolite sic facere coram hominibus, quidquid boni facitis, ut uideamini ab eis, ut ipse sit finis operis uestri, uideri ab eis. Nolite ergo sic, ut uideamini ab eis. Hac autem [2 1Kb] non ibi ponit finem, ut uideamur ab hominibus, coram quibus uult esse bona facta nostra: sed ait, Luceant opera uestra coram hominibus, ut uideant bona opera uestra. Non quieuit, neque hic remansit: sed duxit hinc te sursum [3 1Kb] , et tulit te a te , et ubi tutus esses, posuit te. uideant, inquit, bona opera uestra, et glorificent Patrem uestrum qui in celis est. Noli irasci, quia ille glorificatur: apud illum esto, et in illo glorificaberis. Ut non glorietur, ait Apostolus, omnis caro coram illo. Ergo sine gloria remanebimus? Non: ait enim ipse, Qui gloriatur, in Domino glorietur . Nam et testimonium conscientie nostre ita nobis [4 1Kb] gloria est, quia in illo est. Nam si ita est gloria nostra, ut nobis placeamus, et efficiamur placentes nobis; ualde stulto homini placet, qui sibi placet.

14. Bone conuersationis cura. Curemus ergo, fratres, non tantum bene uiuere, sed etiam coram hominibus bene conuersari; nec tantum habere bonam conscientiam, sed quantum potest nostra infirmitas, quantum uigilantia fragilitatis humane, curemus nichil etiam facere quod ueniat in malam suspicionem infirmo fratri: ne forte puras herbas mandendo, et puras aquas bibendo conculcemus pascua Dei, et oues infirme conculcatum manducent, et turbatum bibant. Et ue [5 1Kb] , propter istum qui dicit, Ego iudico inter ouem et ouem.



CAPUT X.

15. Oues et hircos nunc discernere solius Dei est.---Pro istis hec dicit Dominus Deus ad eos: Ecce ego iudico inter ouem fortem, et inter ouem imbecillam. Aliud aliquid dicat. Iam audiuimus de his qui conculcant herbas, et perturbant aquas: audiamus aliud genus mali, et magnum genus mali. Postea de  hircis nullam facit mentionem: semel illos nominauit, ut sciremus esse. Ipse enim illos bene nouit. Postea sic loquitur, tanquam omnes oues sint. Primo quomodo ipse uidet, postea uero quomodo nos uidemus, locutus est. Hirci enim quia insunt, et quia in fine separabuntur, notum sit ouibus [1 1Kb] : modo tanquam inter ouem et ouem discerno. Non scit nisi predestinatione [2 1Kb] et prescientia oues et hircos, ille solus, qui predestinare potuit, quia prescire. Modo qui omnes sub signo [3 1Kb] Christi sunt, et omnes ad gratiam Dei accedunt, ouem te putas, hircum te forte Deus nouit: sed tanquam ouis audi quod audis, Ecce ego iudico inter ouem fortem, et inter ouem imbecillam.

16. Schismatis Donatistarum auctores superbi.---Quoniam lateribus et humeris uestris impellebatis, et cornibus uestris percutiebatis, et omne quod deficiebat comprimebatis, quoadusque dispergeretis eas foras. Quis hoc non intelligat? quis non exhorrescat? Si nulle oues foris sunt, non est factum. Si autem multas oues foras errare plangimus, ue quorum humeris et lateribus et cornibus factum est. Non enim hec facerent, nisi fortes oues. Que sunt fortes? De suis uiribus presumentes. Que sunt fortes? De sua iustitia gloriantes. Non diuiserunt oues, non foras miserunt, nisi qui se iustos esse dixerunt: humeri [4 1Kb] audaces ad impellendum, quia non portant sarcinam Dei: latera mala, conspirantes amici, societas pertinacie: cornua erecta, elata superbia [5 1Kb] : impelle lateribus et humeris, uentila cornibus, mitte foras quod non emisisti [6 1Kb] : Certe ipsa tota causa est, quia tu iustus et alii iniusti, et indignum erat ut iustus esset cum iniustis: indignum uidelicet, ut frumenta essent inter zizania; indignum, ut oues inter hircos pascerent, donec pastor ueniret qui in separando non errat. Itane tu angelus eradicans zizania? Non te agnoscerem angelum eradicantem zizania, nec si iam messis uenisset. Ante messem non tu, sed quisquis fuerit, non est uerus. Qui designauit messores, designauit et tempus. Possent et homines se angelos dicere. Inuenimus fortasse in Scripturis et homines dictos angelos, sed tamen ego tempus messis attendo. Angeli tibi nomen potes imponere, tempus messis non potes breuiare. Itaque falsum dicis, quia sis [7 1Kb] : quia nondum uenit quando sis. Proinde cum uenerit, et ueri messores missi fuerint, nescio ubi te inueniant, utrum purgandum qui in horreo recondaris, an alligandum qui in ignem proiiciaris. Ideo enim dico, forte, quia non audeo iudicare. Modo te foris doleo: utrum sis futurus intus, ignoro.

17. Donatistas separationem suam excusare non posse. Interim audi ex alio Scripture testimonio de te scriptum esse, cum uiuis; et noli uelle zizania eradicare,  quando tempus non est; sed tu ipse intro redi, cum tempus est. Dicit alia Dei Scriptura: Filius malus ipse se iustum dicit . Hi sunt humeri et latera et cornua tua. Male fortis, quanto melius esses infirmus? Male fortis, sed non sanus. Male fortis phreneticus cedit et medicum. Dicis te perfectum, ut facias defectum. Quanto potius, quanto utilius esses infirmus, ut ille te perficeret, qui nouit imperfectum tuum [1 1Kb] ? Apostolus Paulus uas electionis, ne extolleretur in reuelationibus : In magnitudine, inquit, reuelationum ne extollar, datus est mihi stimulus carnis mee, angelus satane, qui me colaphizet. Ne cornua erigeret, colaphizari se dicebat. Propter quod, inquit, ter Dominum rogaui, ut auferret eum a me; et dixit mihi: Sufficit tibi gratia mea; nam uirtus in infirmitate per ficitur . Quam est ergo utilior infirmitas que perficitur, quam illa firmitas que impellit oues, que uentilat ut excludat. Filius ergo malus ipse es, tu te iustum dicis. Filius malus ipse se iustum dicit, exitum autem suum non abluit. Attendite, fratres mei, sententiam quamdam breuem numero uerborum, sed ingentem pondere ueritatis. Iustum se dicit, ut exeat et excludat. Iustum se dicit, sed malus est: ideo exitum suum non abluit. Quid est, non abluit? Non purgat, non defendit, non excusat. Quare enim te separasti? quare existi? Quare tibi tremit cor, quando audis ex Libris diuinis, Ex nobis exierunt, sed non erant ex nobis : si tamen illa mala fortitudo, qua oues Dei impellis, et impingis, et uentilas, permittit tremorem ad cor tuum? Nam utique cum audis, Ex nobis exierunt, sed non erant ex nobis; ille loquebatur qui in Ecclesia erat. Ecclesia toto orbe diffusa est, tu quid facis foris? Neque enim ego annuntio Ecclesiam toto orbe diffusam: Prophete annuntiauerunt, Apostoli annuntiauerunt, ipse Dominus annuntiauit Ecclesiam toto orbe diffusam. Modo cum Psalmus legeretur, audiuimus, Non repellit Dominus plebem suam. Tanquam quereretur, Quam? Quoniam in manu eius, inquit, fines terre [2 1Kb] . Ipse non repellit, et tu impellis. Impellis, uentillas, excludis, iactas traditores, non probas. Cornua sunt ista uentilantis, non mansuetudo pascentis. Ecce plebs Dei in finibus terre: ecce plebs Dei gemens et plorans ante Deum qui eam fecit, dicit in Psalmo ipsi Domino ante quem plorat, A finibus terre ad te clamaui, cum angeretur cor meum. uide quemadmodum se humiliat in angore cordis. Et quid sibi prestitum dicit? In petra exaltasti me . In petra Christo exaltasti, non de monte Donato [3 1Kb] precipitasti. I nunc, et iacta cornua, extende latera, infla humeros tuos, et impelle oues; et dic, Iustus sum. Respondebit tibi Scriptura, Malus, non iustus. Filius malus ipse se iustum dicit. Si iustus es, quid exis foras? Quid eiicis foras? Quid cum his quos eiicis facis foras? Tanquam ouis hircos fugisti. Melius ab ipsis a  pastore ad dexteram separaris, quam cum ipsis ad sinistram confutaris. Hirci erant, tu ouis: pasceres cum hircis. Quid te pascua, quid te fontes offenderant? Postremo, quid te ipse pastor offenderat? qui ad tempus gregem utrumque permiscuit; qui etiam sibi quando libet hoc bene facienti, tamen separationem in finem seruauit. Neque enim ille etiamsi modo separaret, erraret. Ille in finem differt, tu ante tempus separas. Non exspectas finem, nesciens quando tibi sit finis. Unde hoc, nisi quia et ipsos quos tanquam hircos accusasti, falso accusasti? Nam si uere accusasses [1 1Kb] , non te separasses. Tua separatio, illorum est purgatio. Si zizania erant, quid ea uoluisti ante tempus separare? Cum ipsis permixtum triticum esses, et eodem agro radicareris, eadem pluuia rigareris. Quare ergo existi? Numquid inuenis causam? Quos accusas, non conuincis: exeundo autem ante tempus, et te separando, ipse conuinceris. uide quia filius malus es; ipse te iustum dicis, exitum autem tuum non abluis. Ego non dico tibi, Tu es potius traditor. Quod si dicam, facile probo: sed ideo nolo dicere, quia tui fecerunt, non tu fecisti. Non tibi imputo facta aliena, etiam tuorum: tuum factum attendo; quod foris es, arguo. Exitum tuum arguo. Prorsus omnia remoueo que in uos dici possunt. Omitto ebriositates uestras, fenus et usuras super usuras [2 1Kb] ; omitto greges et furias Circumcellionum: omitto hec omnia, et quecumque alia que enumerare non possum. Non omnes forte apud uos ista faciunt. Ille qui ibi ista non facit, ille cui displicent ista que ibi fiunt; ipse ergo accedat, ipse loquatur: non ei obiicio crimen alienum, abluat exitum suum. uides quia recte illi dicitur, Filius malus ipse se iustum dicit. Dominus enim dicit, qui uerum dicit: Filius malus ipse se iustum dicit. Non ego, sed ipse. Si uult ut ego dicam iustum, ueniat, bonos fructus in catholica pace afferat, in catholica pace custodiat: quia et fructus non est ubi non est tolerantia [3 1Kb] . Et fructum, inquit, afferent cum tolerantia . uis dicere quemadmodum grandinatus sis? Audi ex alio loco: ue his qui perdiderunt tolerantiam .

18. Donatistarum schisma prudenti cuiquam Christianismum profiteri cupienti, non placere. Modo aliquem putate cogitare, quia et sepe contingit, ubi sit christianus. Motus est ut sit christianus, attendit in nomen Christi concurrere genus humanum: nulla temporali proposita commoditate uult esse christianus, non ut maiorem amicum conciliet, non ut ad concupitam uxorem perueniat, non ut aliquam pressuram huius seculi euadat: quanquam multi etiam sic intrantes corriguntur ingressi. Sed faciamus aliquem cogitantem de anima sua, et uolentem esse christianum: attendit ubi duas partes uidet, querit causas, quare se illi ab illis separauerunt. Respondent illi: Separauimus nos tanquam iusti a peccatoribus. Quasi uero ceco loquantur audienti quid dicant, non uidenti quid  agant. Si itaque inspiciens mores ipsorum, et ea que paulo ante commemoraui, dicat illis: Rogo uos, iustos uos dicitis, et ideo uos recte separasse contenditis; quare apud uos sunt tales et tales? Et illi fortasse quia negare non audent, quia ea dicuntur que oculis obiiciuntur: Sunt quidem apud nos tales, sed numquid omnes sumus tales? optime. uideo ergo te foris cum peccatoribus: quare non intus? Merces enim separationis tue esse debuit, cum peccatore non uiuere. Si foris sic esses, ut quales te fingis fugisse non haberes, quoquo modo ferrem separationem tuam. Attendat ergo iste cupiens esse christianus, ubi sit christianus: uidet illos separatos quasi a peccatoribus, plenos peccatoribus. Rursus attendat Ecclesiam Christi secundum probabilem uitam morum generis humani, secundum quos mores potest ipse etiam ueniens de seculo utcumque iudicare [1 1Kb] : uidet et hic aliquos sobrios, aliquos ebriosos; aliquos pascentes pauperes [2 1Kb] , aliquos rapinam rerum alienarum appetentes, et cetera talia: uidet hic, uidet et ibi. Attendat iam Deum, quid dicat de Ecclesia sua: inuenit Deum dicentem per omnes gentes Ecclesiam suam; inuenit Deum etiam in ista similitudine zizaniorum dicentem, Ager est hic mundus. Non ager est Africa; sed hic mundus. Per totum mundum frumentum, per totum mundum zizania , crescere [3 1Kb] utrumque usque ad messem: non crescere zizania, et decrescere frumenta; sed utrumque crescere usque ad messem. Quam messem? Ipsum audi: Messis est finis seculi . Audit hec plane, et recte iudicans quid dicit? Non ero in illa concisione; hac ero, et bonus ero in nomine eius cuius ero: et bonus ero, non me ipsum bonum faciens, sed ab illo fieri exspectans; non me ipsum bonum et iustum dicens, sed ab illo dici desiderans. Intrat, fit catholicus. Ecce ipse abluit ingressum suum, ablue et tu exitum tuum. Non potes: Filius enim malus ipse se iustum dicit, exitum autem suum non abluit.



CAPUT XI.

19. Oues audita pastoris uoce saluantur.---Lateribus et humeris uestris impellebatis, et cornibus uestris percutiebatis, et omne quod deficiebat comprimebatis, quoadusque dispergeretis eas foras. Et saluabo oues meas. Sicut detestanda illorum iniquitas et crudelitas; ita laudanda pastoris nostri, uere Dei nostri [4 1Kb] , misericordia: saluabit oues suas. Forte, fratres mei, quamuis per minimos seruos suos, forte per indignos hoc facit, cum hoc dicimus. Saluet [5 1Kb] oues suas: audiant uocem pastoris sui, et sequantur eum. Non querant Ecclesiam ex ore hominum: ex ore Dei querant, ex ore Christi querant. Ille quem dicit impium, impius est; quem dicit iustum, iustus est; quem dicit ouem, ouis est; quem dicit hircum, hircus est. Ipse  est ueritas, ipse loquatur, ab illo Ecclesia queratur. Dic nobis, Domine, ubi est Ecclesia tua? Et ille omnibus: Ubi ego sim, scitis? Respondeant omnes: In celo ad dexteram Patris. Integra fides: hanc docui, hanc seminaui; sed per mundum seminaui. Cum me, inquit, confitemini in celo, uenit uobis certe in mentem ille psalmus, Exaltare super celos, Deus. Ecclesiam queritis? Legite quod sequitur, Et super omnem terram gloria tua . Ibi, fratres, ubi dictum est, Exaltare super celos, Deus, de Christo resurgente et ascendente; ibi statim sequitur, Et super omnem terram gloria tua. Sponsus in celo est, sponsa in terra est: ille super omnes celos, illa super omnem terram. O heretice, credis quod in celo non uides, negas quod in terra uides. Dicat ergo hec, dicat et audiatur: saluet oues suas. Et saluabo, inquit, oues meas, et iam non erunt in uastationem: et iudicabo inter ouem et ouem.

20. Prophetia de Christo pastore, docens ipsum esse unum cum Deo.---Et excitabo super eas pastorem unum. Nonne ipse in superiori lectione dixerat, Ego pascam? Modo excitat pastorem unum ille qui pascit. An forte intra tam paruum interuallum lectionis tedio affectus est pascendo, et excitauit pastorem, cui commendaret curam ouium, ut esset ipse securus? Audiamus quem pastorem dicit; et ibi intelligimus, quare et ipse pastor etiam excitato isto pastore ipse pascat, et solus pascat. Excitabo super eas pastorem unum, et pascet eas seruus meus Dauid; ipse pascet eas. Prophetiam esse de Christo ueniente ad homines ex semine Dauid, cito intelligitis, fratres, si tempora cognoscatis. Iste propheta Ezechiel tempore captiuitatis fuit, que facta est ex transmigratione populi in Babyloniam. A tempore Dauid usque ad tempus huius transmigrationis, generationes sunt quatuordecim. Ecce quanto post dicit, Et Dauid pascet eas. Si hoc diceretur tempore Ne, aut tempore Abraham, aut tempore Moysi, aut tempore saltem ipsius Saülis, cui successit in regno Dauid; recte intelligeremus de ipso Dauid filio Iesse dictum esse hoc, quod ipse futurus esset pastor gregis Dei, cui regnanti populus ille commissus est: nunc uero iam regnauerat Dauid, iam de uita ista exierat, iam patribus appositus erat, iam pro merito suo quiescebat: quid est quod dicit, Excitabo Dauid, et faciam eis eum pastorem unum, nisi quia Dauid ille est, qui uenit ex semine Dauid? Quomodo ergo erigit nobis pastorem Deus? Quem pastorem unum? Et pascet eas seruus meus Dauid. Iamdudum ipse pascebat nos; Deus pascebat nos [1 1Kb] : modo pascit nos seruus eius Dauid. Quare tanquam alter? Nam utique cum ille pascebat, Deus pascebat: et cum Deus pascebat, Pater et Filius et Spiritus sanctus pascebat. Modo excitatur, et fit tanquam alter pastor; sed non alter. Non alter secundum formam Dei; quia in forma Dei ipse et Pater unus Deus: in forma autem serui tanquam alter excitatur, ut pascat; quia maior est Pater. Audi unum pascentem, et Christum pascentem: Ego et Pater unum sumus . Audi excitari Christum pascentem: Pater maior me est . Unus ergo pascit; quia cum in  forma Dei esset, non rapinam arbitratus est esse equalis Deo. Excitatur autem, ut pascat; quia semetipsum exinaniuit, formam serui accipiens. Hoc et hic ipsa uerba testantur: Pascet eas seruus meus Dauid. Seruus, in forma serui. Seruus, quia semetipsum exinaniuit, formam serui accipiens; in similitudine hominum factus, et habitu inuentus ut homo: humiliauit semetipsum, factus obediens usque ad mortem, mortem autem crucis. Excitetur ergo, ut pascat. Propter quod, inquit, Deus exaltauit eum a mortuis, et donauit ei nomen quod est super omne nomen. Iam excitato seruo suo Dauid, iam excitata forma serui, quam posuit ad dexteram suam, donauit ei nomen quod est super omne nomen. uide quemadmodum pascat, quam late pascat: Ut in nomine Iesu omne genu flectatur, celestium, terrestrium et infernorum . Ad quam angustam partem latum possessorem uanitas heretica impingis? An tantum fidis superbis humeris et cornibus tuis, ut non congreges ad pastorem, sed et ipsum pastorem a grege coneris excludere? Pascet eas seruus meus Dauid. Audite oues pascentem uos Dauid: audite uocem Dauid pastoris uestri, non uocem latronum, non ululatus luporum. Pascet eas seruus meus Dauid. Ipse pascet eas. O commendanda res! Ipse pascet eas. Nemo se dicat pascere preter ipsum: Ipse pascet eas. Qui uult pascere, in illo pascat: quia ipse pascet eas. Deus paulo ante dicebat, Ego pascam: modo dicit, ipse pascet eas. Respondeat Filius, et dicat nobis: Utrumque uere dictum est; Ego et Pater unum sumus. Qui dicit, Ego pascam; non mentitur dicendo; Ipse pascet: et cum dicit, Ipse pascet; non mentitur dicendo, Ego pascam. Non credis, inquit, quia ego in Patre, et Pater in me est? Philippe, qui me uidit, uidit et Patrem . Recte dicitur, Ego pascam: recte dicitur, Ipse pascet. Distinctio est, non separatio, Ipse pascet eas. Nolite, oues, expauescere; non relinquet uos qui dixit, Ipse pascet eas. Deus pascit, Pater et Filius et Spiritus sanctus: ipse Deus pascit. Sed distinguenda erat forma serui: non separanda et alienanda et in aliam personam constituenda. Accepit in se Creator creaturam, non mutatus est Creator in creaturam: assumpsit quod non erat, non amisit quod erat.



CAPUT XII.

21. Deitatis unitas, et personarum distributio. Mediator Christus, quomodo.---Pascet eas seruus meus Dauid. Ipse pascet eas, et erit eis in pastorem: et ego Dominus ero illis in Deum. Attendite, fratres: uidete unitatem deitatis, et personarum tamen distributionem; ne dicamus eum esse Filium qui Pater est, aut eum esse Patrem qui Filius est. Ecce dixit, Ipse pascet eas; qui paulo ante dixerat, Ego pascam eas. Et erit eis, inquit, in pastorem: et ego Dominus ero illis in Deum. Expone nobis, Domine: nemo aquam turbet; quod purum manat de puro fonte, potemus. Quid enim quasi singillatim quod dixisti, Erit ipse in pastorem, ego ero in Deum; tanquam ipse sit pastor noster, tu sis Deus noster? Quare, Domine, tu non es pastor noster, et ille non est Deus noster? Tranquille audi, esto mansuetus ad audiendum uerbum, ut intelligas. Forte enim modo  audit me aliqua auris diuersa sentiens, et heretico ueneno tabefacta, et irridet me dicentem, Patrem et Filium unum Deum; cum non irrideat tot millia fratrum habentium animam unam : et dicit mihi, Ecce aperte Deus dicit, Erit eis in pastorem seruus meus Dauid, quem tu ipse Christum intellexisti, nec aliter potest intelligi: rationem enim reddidisti, hec esse dicta, cum iam dormisset Dauid: Christus ergo erit eis in pastorem; et ego Dominus, ait, ero illis in Deum; ille in pastorem, ille in Deum. Tu ergo mihi expone quid est, Ego pascam? Quis dicebat, Ego pascam? Certe Deus loquens dicebat, Ego pascam. Quomodo non separauit Christum a pascendo, cum diceret, Ego pascam: sic non separauit Christum a deitate, cum diceret, Ego Deus. Ecce pastor est Christus, pastor est et Pater. Sic Deus est Pater, Deus est et Christus. Sicut a pastore Christo non separas Patrem, sic a Deo Patre non separes Christum. Habet cum Filio Pater pascendi miserationem, habet cum Patre Filius diuinitatis equalitatem. Sed nisi ita diceret, putares eum esse Patrem qui est Filius. Ergo et ad unitatem deitatis te admonuit, et ad personarum distributionem: ut quod dicit, Ipse pascet, et ego ero illis in Deum, non se separans a Filio pascente, nec Filium separans a se dominante, et in Patre intelligas Deum Filium, et in Filio intelligas pastorem Patrem. Ego, inquit, Dominus ero illis in Deum, et seruus meus Dauid princeps in medio eorum. Quare in medio eorum? Quia uerbum caro factum est, et habitauit in nobis . Princeps in medio eorum. Inde et mediator Dei et hominum; quia Deus cum Patre, quia homo cum hominibus. Non mediator homo preter deitatem; non mediator Deus preter humanitatem. Ecce mediator: Diuinitas sine humanitate non est mediatrix, humanitas sine diuinitate non est mediatrix; sed inter diuinitatem solam et humanitatem solam, mediatrix est humana diuinitas et diuina humanitas Christi.



CAPUT XIII.---Et seruus meus Dauid princeps in medio eorum. Ego Dominus locutus sum: non nescio quis hereticus. Ego Dominus locutus sum.

22. Testamentum pacis. Testamenta schismaticorum irrita per imperatorum leges. Scripturas se ab igne seruasse iactant Donatiste.---Et disponam ad eos testamentum pacis: per ipsum utique qui ait, Pacem meam do uobis, pacem meam relinquo uobis . Hoc est testamentum patris nostri, testamentum pacis. Quelibet hereditas diuidatur inter consortes, pacis hereditas diuidi non potest. Pax nostra Christus est. Pax facit utraque unum, non duo de uno. Ipse enim pax nostra, dixit, qui fecit utraque unum . Testamentum Dei est, hereditas pax est. A concordibus consortibus possideatur, non a litigantibus diuidatur. Et disponam ad eos testamentum pacis. uigilate, heretici, audite a pastore testamentum pacis, uenite ad pacem. Irascimini christianis imperatoribus, quia testamenta uestra ualere noluerunt in domibus uestris: uidete quam digna sit pena. Et quid est quod testamentum  uestrum non ualet in domo uestra  ? Quid est? quantum est? Dolor iste admonitio est, nondum damnatio. uoluit enim Deus compati testamento pacis sue. Condoles testamento tuo, si non stet testamentum tuum in domo tua. Certe moriturus es, et quid agatur in illa domo postea nesciturus. In illa enim die perient, inquit, omnes cogitationes eius : et non cognoscet amplius locum suum . Non ergo sciturus quid postea agatur in domo tua, cum mortuus fueris; doles tamen non stare testamentum tuum in domo tua. Christus mortuus resurrexit, de celo respexit, ut stet testamentum ipsius. Euigila ex dolore tuo, corrigere ex cruciatu tuo. Ligno male curuo nosti calorem solere adhiberi: corrigat te dolor iste, nondum est flamma ignis eterni, tanquam calor foci est admotus curuo cordi tuo, ut hinc admoneatur et corrigatur. Dole, prorsus recte doles, non stare testamentum tuum in domo tua. Domus Dei, cor tuum est. Si uis ualere testamentum tuum in domo tua, quare non uis ualere testamentum Dei in domo sua? Dimittis filiis tuis parietes, et si aliter filios tuos diuisuros noueris, quam tu disposueris, doles. De una domo uilissima, de tecto ruituro, quantam curam habes, quantam sollicitudinem concipis? Quemadmodum ardentibus febribus, prementi morbo, ipsi morti urgenti resistis, quantum potes, anhelans uerba extrema, ut impleas testamentum? Quot iurisperitos consulis, quantas fraudes, ut stet testamentum tuum contra ipsam legem Imperatoris, inquiris? De proximo tibi respondet Deus, Noli fraudes querere, noli calumniosas formulas aucupari: uis stare testamentum tuum? Stet in te meum. Doles, quia acquisitionem tuam tollit alius, quem nolebas: quid de hereditate mea tam lata, tam pia? In semine tuo benedicentur omnes gentes : Dixi ego seruo meo, dicit tibi Deus, et credidit cum hec non uideret: tu uides, et negas. Ecce ille factum testamentum seruauit, tu apertum discindis. Tunc enim testamentum seruatum est, quando auditum est: tunc apertum est, quando impletum est. Usque ad manus tuas seruatum est testamentum. Certe heres uis esse: numquid sic tecum contendit coheres tuus, ut dicat tibi, Tolle istam partem, ego illam; aut, Tolle tu minorem, et ego maiorem? Non dicit, Simul diuidamus: sed, Simul habeamus. Hoc enim uoluit qui testatus est. Aperi, et lege. Et clamas: Ne incenderetur, ego feci; ne incenderetur, ego seruaui. Ne incenderetur, tu seruasti? Aperi et uide quia unde incendereris seruasti: quamuis te seruasse absit ut credam, quem uideo non seruare quod iubet. Et ponam ad eos testamentum pacis.



CAPUT XIu.

23. Habitatio et quies in eremo conscientie.---Et exterminabo bestias malas a terra. Bestias, hostes testamenti pacis. De istis bestiis dicitur in Psalmo, Increpa feras calami . Quid est, feras calami? Bestias aduersarias sancte Scripture; quia calamo scripte sunt. Exterminabo bestias malas a terra: et habitabunt in eremo in spe. Quid est, in eremo? In solitudine. Quid est, in solitudine?  Intus in conscientia. Magna solitudo, qua non solum nullus hominum transit, sed nec uidet. Ibi habitemus in spe [1 1Kb] , quia nondum in re. Etenim totum quod foris est nostrum, fluctuat tempestatibus et tentationibus seculi. Est interior eremus, ibi interrogemus fidem nostram: interrogemus, si est caritas intus; uideamus, si non labia sonant, sed et pectus, cum dicimus, Dimitte nobis debita nostra, sicut et nos dimittimus debitoribus nostris . Si uerum sonat, si uerum dicimus, ubi nemo hominum uidet, ibi est eremus, ubi requiescimus in spe; quia transit hec omnis tribulatio; et que spes erat, fiet res, et erit totum nostrum in requie. Iam conspicui nobis erimus [2 1Kb] ; et non erit ouis tanquam abscondita, cogitatio; et non erit eremus conscientia: quia omnes sibi noti erunt, et cogitationes suas ignotas non habebunt, cum uenerit Dominus, et illuminauerit abscondita tenebrarum; et manifestabit cogitationes cordis, et tunc laus erit unicuique a Deo . Nunc uero uides duos homines in tribulatione, cor ipsorum uidere non potes. Forte alius conscientia mordetur, alius in conscientia, tanquam in eremo, requiescit. Et habitabunt in eremo in spe: et somnum habebunt, id est, quietem tanquam alienatis sensibus ab omni strepitu seculi; intus ibi requiescent, in riuis [3 1Kb] . In ipsa intus eremo sunt riui quidam memorie manantes, liquores diuinos scaturientes ex mente Scripturam tenentis et recolentis. Etenim quod legisti, quod audisti, si purum et liquidum et sanctum memorie mandaueris; cum ceperis in illa interiore eremo, id est, in bona conscientia requiescere, eliquatur de interioribus mentis tue, et manat quodam modo recordatio uerbi Dei, et cum ceteris requiescis in spe, et dicis: uerum est, bene mihi est, ipsa est spes mea, hoc mihi promisit Deus, non mentitur, securus sum. Et ista securitas somnus est in riuis. Et somnum habebunt in riuis.

24. Benedictionis imber.---Et dabo eis in circuitu collis mei benedictionem. Mons licet sit, collis licet sit, in circuitu eius bene sit nobis. Collis ipse Christus est. Sic enim ipse in medio nostrum, nos sumus in circuitu eius. Iamdudum enim dixerat, Dauid princeps in medio eorum. Et quia princeps, ideo collis: lenis, non arduus et difficilis ascendenti: sed si non de alto pedes ponat. Et dabo eis in circuitu collis mei benedictionem: et deferam imbrem in tempore suo, pluuiam uerbi Dei. Est enim et imber malus, qui deiicit domum super arenam constitutam, cui magnum est ut resistat domus supra petram fundata : tentationis enim imber est, ruinam querens, non terram rigans. Non erit talis imber iste, quem se dicit deferre Dominus. Quid enim ait? Imbres benedictionis erunt. Suspectum te fecerat nominatus imber:  imbres erunt benedictionis, non tentationis. Imbres benedictionis erunt.

25. Ligna in campo fructifera allegorice. Et uide quo proficit ille imber. Et ligna que in campo sunt, dabunt fructum suum. In campo, in planitie quadam, non in arduis; in facilitate quadam uite. Facilitatem quamdam uite huius, nichil in se habentem ardui, laboriosi, difficilis, campum dixit: qualis est uita multorum fidelium in Ecclesia Dei, habentium coniuges, filios, domos suas; uelut in campo sunt ligna, arduum nichil ascendere ualuerunt. Sed accipiant imbrem, dabunt et hec ligna fructum suum. Horum lignorum fructus est, Frange esurienti panem tuum, et egenum sine tecto induc in domum tuam . Talibus lignis dicebat Apostolus, Non quia quero datum, sed requiro fructum . Et ligna que in campo sunt, dabunt fructum suum: etsi non habent maiorem, habent tamen quemdam suum. Et terra dabit generationem suam: tota terra. Et inhabitabunt in terra sua. Iam campi, colles, montes dabunt generationes suas. Quid potest campus? quid potest collis? quid potest mons? Solus agricola agnoscatur. Et habitabunt in terra sua in spe. uidetis quia ea promittit, que hoc tempore donat nobis. Quamdiu dicit, in spe, adhuc in hoc tempore intelligo. Cum enim peruenerimus ad promissa, iam non erit spes, sed res ipsa erit.



CAPUT Xu.

26. Contra Donatistas.---Et scient quoniam ego sum Dominus, in eo cum confregero furcas iugi eorum: furcas quibus premitur collum eorum. Domine, frange furcas quibus heretici premunt colla infirmorum. Quid enim tam angustum et furca compressum, quam, Noli audire Christum, audi me? Remoue furcam, respirare permitte. Nescio quid dicas. Audio uocem pastoris mei: Per omnes gentes, incipientibus ab Ierusalem . Sine me sequi pastorem. Quid premis? Tolle furcam de collo meo, tollam iugum lene Domini mei. Hec audit, et premit. Domine, non uult hereticus furcam suspendere; tu furcam frange. Crux Domini sursum leuat, furca heretici deorsum premit. Sed confringentur: In eo cum confregero furcas iugi eorum. Dominationem enim suam uolunt hominibus imponere, uolentes eos esse sub se, non sub Deo. In eo cum confregero furcas iugi eorum: et eximam eos de manu eorum, qui eos in seruitutem redigebant. Quid est, in seruitutem redigebant? Ad peccatum eos cogebant. Omnis enim qui facit peccatum, seruus est peccati . uidete quid eis persuaserint, fratres, ut dicant, Illi de nobis reddent rationem: nos oues sumus; quo duxerint, sequimur. Ouis es? Pastorem audi, non lupum  .

27. A luporum dentibus eruuntur qui pastorem audiunt.---Et non erunt adhuc in uastationem gentibus. In omnibus enim gentibus non desunt, alii hic, alii ibi: non illi ibi qui hic; sed tamen non desunt furcis prementes colla fidelium, nec hic, nec ibi. Dissentiunt inter se, contra unitatem omnes consentiunt. Unitas autem non dissentit a se; sed contra omnes dissentientes a se ubique pugnat, ubique laborat: sed  est requies in eremo. Et non erunt adhuc in uastationem gentibus, et bestie terre iam non comedent eos. Audientes uocem pastoris, eruentur [1 1Kb] a dentibus luporum. Bestie ille calami non comedent eos, uolentes ad sensum suum conuertere Scripturas, ab apertis Scripturis auertentes aures; uolentes se audiri, et Scripturas non audiri. Et bestie terre non comedent eos, et inhabitabunt in spe. uidete quoties ostendat quia quod nunc promittit, hic promittit: Deus de rebus loquitur quas adhuc hic exhibet. Et non erit qui eos terreat. Quomodo non erit qui eos terreat? Non erit prorsus. In Domino confido. Iam cum ceperit dicere homo, In Deo laudabo sermonem, in Domino laudabo uerbum [2 1Kb] non in me. Illi laudant uerbum in se, dicentes, Quod uobis dicimus, credite: nos laudamus uerbum in Domino, dicentes, Quod nobis dicitur a Domino, credamus. Non erit qui nos terreat; quia, In Deo laudabo sermonem, in Domino laudabo uerbum: in Deo speraui, non timebo quid faciat mihi homo : Non erit qui eos terreat.

28. Plantarium pacis.---Et excitabo eis plantarium pacis. Testamentum pacis, plantarium pacis. Germinet quod plantat Deus, et exstirpetur [3 1Kb] quod seminauit hereticus. Quod plantauit Deus de se, de Ecclesia sua; de se in celo, de Ecclesia in terra; de se super omnes celos, de Ecclesia per omnes terras: hoc plantauit Deus. ueni autem huc, esto in parte Donati, in sola Africa est Ecclesia: non plantauit Deus, non agnosco plantam Dei. Eradicandum est quod loqueris, non rigandum. Et excitabo eis plantarium pacis: et iam non erunt qui exterminentur fame in terra. uere, fratres, quia fames est; querite et uidete quantam famem patiantur: et quod peius est, circum os habent escam, sed non manducant; prorsus quomodo egri fastidio sepe moriuntur, non quia deest quod comedant, sed quia comedere nolunt et auersantur. Nam utique et Scripture ista loquuntur: et hic utique et ibi sonat Psalmus, Commemorabuntur et conuertentur ad Dominum uniuersi fines terre, et adorabunt in conspectu eius uniuerse patrie gentium . Ecce esca est posita in uasculo: si sanus esses et manducares, numquid ibi remaneres? Et iam non erunt qui exterminentur fame in terra, et iam non portabunt maledictum gentium. uere, fratres, in tantum culmen in nomine Christi erecta est Ecclesia, ut iam confundantur omnes maledici, nec audeant maledicere. Hoc solum illis remansit, quod contra nos dicant: Quare inter uos non consentitis? Gentiles pagani qui remanserunt, non habentes quid dicant contra nomen Christi, dissensionem Christianorum Christianis obiiciunt. Ergo quicumque ab hereticis transierint ad Catholicam, non habebunt hoc opprobrium gentium; nec portabunt maledictum dissensionis, quia permanent in radice unitatis, in plantatione caritatis: No portabunt maledictum.



CAPUT XuI.


29. Oues Dei quenam. Et scient quoniam ego sum Dominus Deus eorum, et ipsi populus meus domus Isrel, dicit Dominus Deus. Ecce sunt oues, ecce est et uinea. Quomodo cum de uinea loqueretur Isaias, arguens quamdam uineam malam, ne diceret uitis, Non intellexi; exposuit in fine dicens, uinea autem Domini sabaoth, domus Isrel est ; ne dicerent, Non nobis dictum est, sed uinee nescio cui: sed et hic, cum locutus esset de ouibus, ad extremum ne quis dicat, Forte sunt alique oues Dei nescio ubi, quas curat Deus, et ego illas non noui: quanquam absurdus est nimis humano sensui qui ista cogitauerit: tamen pastor ille compatiens infirmis usque ad tales cogitationes descendit, et que essent oues eius, apertissime exposuit. Et uos oues mee, et oues gregis mei, homines estis. Sed qui homines? omnes homines? Non. Beatus enim cuius est Dominus Deus spes eius : et, Quam bonus Deus Isrel rectis corde ! Beatus uir cuius est Dominus Deus ipsius .

30. Deus omnium est, et ab omnibus suis non diuisus, sed totus possidetur. Super omnes est Deus: tamen nescio quomodo non facile quisquam audet dicere, Deus meus, nisi qui in eum credit, et qui eum diligit; ipse dicit, Deus meus. Tuum tibi fecisti; cuius es, hoc amat ipse. Prorsus dulcedine affectus tui, et secura et prefidenti dilectione dic, Deus meus. Securus dicis, uerum dicis: quia tuus est, et non fecisti ut non sit alterius. Non enim sic dicis, Deus meus; quomodo, Equus meus. Equus enim tuus est, non equus alterius. Deus et tuus est, et eius qui sic dixerit, Deus meus, quomodo tu dicis. Singuli dicunt, Deus meus, et, Deus meus: ille omnium est, communiter omnibus se ad fruendum prebens, in omnibus integer, in singulis integer. Non enim qui dicunt, Deus meus, singuli diuidunt inter se. Si sermo iste quem iacto lingua, et sono constante litteris et syllabis, totus ad singulos peruenit, nec diuidunt illum inter se qui audiunt; si sermo ad aures corporis corporaliter sonans, in propinquo clarius, in longinquo languidius, ab omnibus tamen audientibus totus excipitur, non inter se syllabatim eum diuidentibus, sed omnibus totum accipientibus; quanto magis ille Deus ubique presens, implens omnia, non propinqua clarius, et longinqua languidius, sed pertendens a fine usque ad finem fortiter, et disponens omnia suauiter , equaliter possidetur ab omnibus? Lux ista, fratres mei, certe corporea, de celo fulget; oritur, occidit, circumit, de loco in locum mutatur: tamen procedunt in eam et diriguntur omnium oculi, et omnium oculi pariter eam possident, non eam diuidunt; nullus in ea diues limitem fixit, nec prior preoccupando ut uideret, oculos pauperis aut exclusit, aut angustauit. Dicat pauper, Deus meus; dicat diues, Deus meus: minus ille habet, plus hic habet; sed argentum, non Deum. Ut perueniret ad Deum Zaccheus diues, dedit dimidium patrimonii sui ; ut perueniret Petrus, retia et nauem dimisit ; ut perueniret uidua, duo minuta dedit ;  ut perueniret pauperior, calicem aque frigide porrexit ; ut perueniret penitus pauper et egenus, solam bonam uoluntatem tribuit . Diuersa dederunt, sed ad unum peruenerunt, quia non diuersa amauerunt. Sic et uos, homines oues Dei, oues gregis Dei, nolite perturbari temporalibus diuersitatibus uestris, quod alii in honore, alii sine honore, alii cum pecunia, alii preter pecuniam, alii pulchri corpore, alii minus pulchri, alii etate fessi, alii iuuenes, alii pueri, alii uiri, alii femine: Deus omnibus equaliter adest. Ille apud eum plus habet loci, qui plus attulerit, non argenti, sed fidei. Et uos, inquit, oues mee, et oues gregis mei, homines estis; et ego Deus uester, dicit Dominus Deus. O beatos nos tali possessione et tali possessore! Nam et possidet nos, et possidemus illum: possidet nos, ut colat nos; possidemus illum, ut colamus illum: sed nos colimus tanquam Deum, ille colit tanquam agrum: ille nos colit, ut fructum afferamus; nos eum colimus, ut fructum demus. Totum ad nos recurrit, ille nostri non eget, Dabo tibi, inquit, hereditatem tuam et possessionem tuam fines terre . Ecce possessio ipsius sumus. Dominus, inquit, pars hereditatis mee et calicis mei . Ecce possessio nostra est: sed tamen qua distinctione? uos homines estis, ego Dominus Deus uester, dicit Dominus Deus noster.



SERMO XLuIII [* 1Kb]  . De uerbis Michee prophete, cap. uI, 6-8, Quid dignum offeram Domino, etc. Deque Psalmo LXXII, Quam bonus Isrel Deus. etc  . Habitus in basilica Celerine.



CAPUT PRIMUM.

1. Predicator uerbi operatur in auribus, Deus in corde. Lectiones diuinorum eloquiorum, cum recitarentur, audiuimus. Ea nobis est materies loquendi proposita; inde sapere debemus, inde seminare quod sapimus, adiuuante illo, in cuius manu sunt, sicut scriptum est, et nos et sermones nostri . Nec frustra alio loco scriptum est, In Domino laudabo sermonem, in Domino laudabo  uerbum . Hoc laudatur in Domino, quod dat Dominus. Quamuis ergo infirmi simus, uasa tamen sumus eius: capimus quantum possumus, communicamus sine liuore quod capimus. Suppleat ille in cordibus uestris, quod nos minus fecerimus: quia et quod operamur in auribus uestris, quid est, nisi ille totum agat in cordibus uestris?

2. Sacrificium Deo nos ipsi. Iudicium et iustitiam facere. Peruersum iudicium non est iudicium. Lectio prima prophetica quid nobis commendauerit, me commemorante recolite. Quid dignum, inquit, offeram Domino? Querebat homo sacrificium quo placaret Deum, uel quo placeret Deo [1 1Kb] : Curuabo, inquit, genu Deo excelso, placabo eum in millibus taurorum, aut in denis millibus caprarum pinguium, aut offeram Deo fructum uentris mei pro peccato anime mee? Primogenita, inquit, mea offeram Deo meo pro peccato anime mee [2 1Kb] ? Respondetur tibi, o homo. O homo, a quo respondetur, nisi a quo factus est homo? Respondetur ergo tibi, o homo, querenti quid offeras Deo, et unde places Deum, uel unde placeas Deo.



CAPUT II.

Respondetur tibi quid sit bonum; aut quid aliud Dominus exquirat a te, nisi ut facias iudicium et iustitiam, et diligas misericordiam, paratusque sis ire cum Domino Deo tuo. Querebas quid offerres pro te: offer te. Quid enim Dominus querit a te, nisi te? Quia in omni creatura terrena nichil melius fecit te. Querit te a te, quia tu perdideras te. Si autem facias quod iussit, inuenit in te iudicium et iustitiam: iudicium primo in te ipso, iustitiam ad proximum tibi. Quomodo iudicium in te ipso? Ut displiceas tibi quod eras, et possis esse quod non eras. Iudicium, inquam, de te ipso in te ipso sine acceptione persone tue, ut non parcas peccatis tuis, nec ideo tibi placeant, quia tu facis: nec te laudes in bonis tuis, et Deum accuses in malis tuis. Hoc enim est peruersum iudicium; et ideo nec iudicium. Ut enim ostenderet Deus peruersum iudicium non esse iudicium, non ait, Quid Dominus querit a te, nisi facere rectum iudicium; sed, facere, inquit, iudicium. Si enim rectum, tunc iudicium; si autem peruersum, non iudicium, sed uitium. Quid ergo faciebas, quando te perdideras, et post tuam perditionem ibas; ibas, et non redibas? Quid faciebas [3 1Kb] ? Scio quid faciebas: in bonis tuis te laudabas, in malis tuis Deum blasphemabas. Hoc est peruersum iudicium; et ideo, ut dixi, nec iudicium. uis ergo facere rectum iudicium, hoc est iudicium? Illud quod faciebas, corrige; prepostera, et rectum erit. Quid est, Corrige? Deum lauda in bonis tuis, te accusa in malis tuis. Cum tibi ergo peruersus displicueris, teque illo qui creauit adiuuante correxeris, rectus seruabis iustitiam. Placebit enim tibi Deus, si rectus fueris. Non discrepabis a recto, nisi prauus atque peruersus: rectus autem recto conuenies, et sine dubio tibi placebit Deus. Quando enim  displicebat, peruerstati tue displicebat.



CAPUT III.

3. Non recti corde, qui de malorum felicitate scandalizantur. Audi sanctum Psalmum: Quam bonus Isrel Deus rectis corde! Iste qui hoc dicit in Psalmo, displicuerat illi Deus? Absit a me ut arguam, et non potius confitenti credam. Ecce audite mecum, et considerate quid dixerit. Quam bonus Deus, inquit, Isrel! Quibus? Rectis corde. Mei autem, inquit, quando non eram rectus corde, mei autem pene commoti sunt pedes, paulo minus effusi sunt gressus mei. Quod est, commoti sunt pedes; hoc est, effusi sunt gressus mei. Quod est, pene; hoc est, paulo minus. Quid itaque ait, pene, paulo minus commoti sunt pedes mei, effusi sunt gressus mei? Pene, inquit, lapsus sum, pene cecidi. Unde in tantum periculum peruenisti? Quia zelaui, inquit, in peccatoribus, pacem peccatorum intuens. Zelaui, inquit, in peccatoribus, intuens pacem peccatorum: hoc est, malos homines uidendo felices, titubaui sub Deo, pene cecidi a Deo. Ecce unde illi displicuerat Deus, quare mali habent bona.

4. Quantum propinquant casui. Denique uidete uerba titubantis, que apud se dixerit: Ecce ipsi peccatores. In ipso psalmo uerba sunt titubantis: Ecce ipsi peccatores in seculo obtinuerunt diuitias. Et dixi: Quomodo sciuit Deus? Ipse dicit in Psalmo, ipse loquitur, cui nondum recto Deus displicuerat, quod mali abundarent bonis. Quomodo, inquit, sciuit Deus, et si est scientia in Altissimo? uidete adhuc quid adiungat; uidete quemadmodum ritubando propinquet casui, et sit uicinus perditioni; uidete, inquam, quid adiungat: Numquid uane iustificaui cor meum, et laui in innocentibus manus meas? Perdidi, inquit, totum quod bene uixi. Iustificaui cor meum, laui in innocentibus manus meas, ad hoc ut mali sint felices, et ego tribuler. Et fui, inquit, flagellatus tota die. Gaudent illi, et ego flagellor: gaudent qui blasphemant Deum, flagellor qui colo Deum. Quomodo sciuit Deus? Hinc titubauit, hinc pene cecidit, hinc putauit ad Deum res humanas non pertinere.



CAPUT Iu.

5. Gubernatio rerum ad Deum pertinet. Cum ergo hoc putaret, non recto, sed peruerso corde, et quasi uerisimili ratione duceretur propter istam inconuenientiam credere ad Deum gubernationem rerum humanarum non pertinere; placuerat illi sic predicare, hoc asserere, hoc docere: reuocatus est sanctorum auctoritate et predicatione [1 1Kb] . uidete enim uerba eius: Si dicebam, inquit; Si dicebam, narrabo sic, predicabo sic, docebo sic, dicam hominibus ad Deum curam rerum humanarum non pertinere. Si dicebam, Narrabo sic: ecce generationem filiorum tuorum reprobaui. Quomodo ergo narrabo sic? Non sic narrauit Moyses, non sic narrauit Abraham, Isaac et Iacob; non sic narrauit Ieremias, non sic Isaias, non sic ceteri Prophete. Isti autem omnes filii tui. Ego ergo si narrabo sic, generationem filiorum tuorum reprobabo.

 6. Hoc Psalmista suscepit cognoscere. Quid ergo faciam? Suscepi cognoscere. Suscepi, inquit, cognoscere: sed magnum est hoc cognoscere, difficile est cognoscere. Hoc, inquit, posteaquam dixit, Suscepi cognoscere; hoc labor est ante me: quomodo cognoscam et iustum Deum esse, et res humanas nosse, et peruersis bene esse, rectis aliquando male esse. Quomodo sit iustum, suscepi cognoscere, et labor est ante me.



CAPUT u.

7. Quomodo uel quamdiu Deus sinat et bene esse malis et male esse bonis. Quousque labor? Donec intream in sanctuarium Dei, et intelligam in nouissima. Intra ergo in sanctuarium Dei, anima fidelis; intra in sanctuarium Dei, anima pia, cui non displicet Deus in malis tuis, et in bonis malorum cui non displicet Deus. Et si nescis qua ratione fiat, crede non iniuste fieri quod sinit aut facit Deus. Humana ratione ducebaris, diuina auctoritate reuocare, et crede aliquid ibi esse quod te latet. Nam Deum peruersum et iniquum esse non posse, fide certissima credendum est. Sic intrans fide in sanctuarium Dei, intrans credendo, discis intelligendo. Sic enim ait: Donec intream in sanctuarium Dei, quo intrat fides: et post fidem quid? Et intelligam in nouissima. uenient nouissima, quando nulli bono erit male, nulli malo erit bene. uenient, inquam, nouissima, quando discernentur pii ab impiis, iusti ab iniustis, laudatores Dei a blasphematoribus Dei: uenient quando discernentur, ut nulli, sicut dictum est, bono sit male, nulli malo sit bene. Quare ergo modo non sic? Forte et modo sic: sed quod nunc est in occulto, post erit in manifesto.

8. Malis non reuera bene est, nec bonis male. Malum est, malum pati. Bona quibus facias bene, et que faciunt bonum. Ingredere mecum, si potes, in sanctuarium Dei; forte ibi, si possum, docebo te: imo disce mecum ab eo qui docet me, etiam nunc malis non esse bene, et melius esse bonis quam malis; quamuis nondum uenerit bonorum plena [1 1Kb] felicitas, nondumque uenerit malorum pena nouissima.



CAPUT uI.

Forte intelliges mecum, non esse bene malis. Rogo enim te, et quero abs te, tibi quare male est. Responsurus es, Egestas angit, premit difficultas; dolor fortasse membrorum, timor ab inimico. Tibi ideo male est, quia pateris mala; et bene est illi, qui est ipsum malum? Multum interest inter malum esse, et malum pati. Tu quod pateris non es: malum enim pateris, sed tu malus non es. Malum, inquam, pateris, sed tu malus non es: ille autem malum non patitur, et malus est. Noli ergo falli, noli falli: non potest fieri ut tibi male sit, qui pateris malum; et illi bene sit, qui est malus. Cum enim est malus, putas quia non patitur malum, cum patitur se ipsum? Tibi male est, quia malum alienum pateris in corpore tuo; et illi bene est, qui malum se ipsum patitur in corde suo? Tibi male est, quia malam habes uillam; et bene est illi, qui malam habet animam? Esto bonus, qui habes bona. Bone sunt diuitie, bonum est aurum, bonum  est argentum, bone familie, bone possessiones: omnia ista bona sunt, sed unde facias bene, non que te faciant bonum. Habeto bona, que te faciant bonum. Que sunt, inquis, ista? Fac iudicium, fac iustitiam. Bona sunt que habes: fac iudicium, fac iustitiam; esto et tu bonus inter bona tua. Erubesce bonis tuis: esto bonus mansurus inter bona peritura. Erubesce bonis tuis: noli esse malus in eis, ne pereas cum eis. Cetera quomodo se habeant, fratres mei, quomodo sit seruanda iustitia, et quomodo diligenda misericordia, et quomodo debeat quisque paratus esse ire cum Domino Deo suo, alio tempore, donante Domino, disputabimus uobis. Tenete me debitorem, ne diu habeatis fatigatorem, sed pro uiribus meis adiutorem [1 1Kb] .



SERMO XLIX [* 1Kb]  . In eumdem Michee locum, de iustitia que facienda iussa est: et in Matthei caput XX, de conductis in uiuea. Habitus ad Mensam sancti Cypriani, in die dominico.



CAPUT PRIMUM.

NUM. 1. Superioris sermonis mentio. Lectiones sanctas plures, cum recitarentur, audiuimus, et de his nos oportet dicere, quod Dominus fuerit donare dignatus. Sed lectionum omnis auditor quod recentius lectum est magis meminit, et ut inde aliquid a tractatore uerbi dicatur exspectat. Cum ergo ultimum sit sanctum Euangelium recitatum, non dubito exspectare Charitatem uestram, ut de ista uinea, et de conductis, et de mercede denarii aliquid audiatis. Sed ego memini superiore Dominico quid promiserim. Cum enim de sancto Propheta quod lectum fuerat aliquid exponere uoluissem; lectum autem fuerat, querenti homini quibus sacrificiis placaret Deum, renuntiatum esse, nichil ab illo Deum querere, nisi facere iudicium et iustitiam, et diligere misericordiam, paratumque esse ire cum Domino Deo suo: tractaui, quantum potui, de iudicio; tantumque sermo productus est, ut non remaneret temporis spatium, quo possem de ceteris disputare. Unde me promisi hodierno die de iustitia esse dicturum. Sed qui exspectabatis, ut de Euangelio loquerer, nolite uos putare fraudatos. Opus enim in illa uinea, ipsa est iustitia.



CAPUT II.

2. Conducti in uinea. Opus indictum, iustitia. Credere, est opus Dei, et eadem ipsa iustitia, Fides a facto et dicto. Putate ergo uos esse conductos. Qui pueri uenerunt, prima hora se adductos putent; qui adolescentuli, tertia; qui iuuenes, sexta; qui grauiores, nona; qui decrepiti, undecima. De tempore nolite causari. Opus quod faciatis audite, mercedem securi exspectate. Et si attenditis Dominus uester qualis est, nolite inuidere, si merces equalis est. Quod est opus, nostis: sed tamen commemorabo. Audite quod nostis, et facite quod audistis. Diximus, opus Dei esse iustitiam. Interrogatus autem Dominus iehsu quod esset opus Dei, respondit: Hoc est opus Dei, ut credatis in eum quem ille misit .  Poterat dicere [1 1Kb] , Iustitia est opus Dei. Numquid ergo nos presumere aliquid conducti contra patremfamilias ausi sumus? Si iustitia est opus Dei, sicut ego dixi; quomodo erit opus Dei quod Dominus dixit, ut credatur in eum, nisi ipsa sit iustitia credere in eum? Sed ecce, inquis, a Domino audiuimus, Hoc est opus Dei, ut credamus in eum; a te audiuimus quod opus Dei sit iustitia: proba nobis credere in Christum, hanc esse iustitiam. uidetur mihi, quoniam iam respondeo querenti, et iusta flagitanti, uidetur tibi credere in Christum non esse iustitiam? Quid est ergo? Impone huic operi nomen. Procul dubio si bene consideras quod audisti, responsurus es mihi: Ista fides uocatur; credere in Christum, fides uocatur. Accipio quod dicis, credere in Christum, fides uocatur. Audi et tu alium Scripture locum, Iustus ex fide uiuit . Facite iustitiam, credite: Iustus ex fide uiuit. Difficile est ut male uiuat, qui bene credit. Credite ex toto corde, credite non claudicantes, non hesitantes, non contra ipsam fidem humanis suspicionibus argumentantes. Fides appellata est ab eo quia fit quod dicitur. Due syllabe sonant, cum dicitur fides: prima syllaba est a facto, secunda a dicto. Interrogo ergo te utrum credas. Dicis, Credo. Fac quod dicis, et fides est. Ego enim respondentis uocem audire possum, cor credentis uidere non possum. Sed numquid ego ad uineam conduxi, qui cor uidere non possum? Nec ego conduco, nec ego opus indico, nec ego denarium mercedem preparo. Cooperarius uester sum; pro uiribus quas ille donare dignatur, in uinea laboro: quo autem animo laborem, qui me conduxit uidet. Mihi enim, ait Apostolus, minimum est, ut a uobis iudicer . Et uos uocem meam potestis audire, non potestis cor meum uidere. Omnes cor nostrum Deo uidendum proponamus, et opus ex animo faciamus. Conducentem non offendamus, ut libera fronte mercedem accipiamus.



CAPUT III.

3. Nunc tenebre, postea lux. Dies sunt fideles. Et nos, karissimi, uidebimus inuicem corda nostra, sed postea: nunc autem adhuc tenebras mortalitatis huius circumferimus, et ad lucernam Scripture ambulamus; sicut dicit apostolus Petrus, Habemus certiorem propheticum sermonem, cui benefacitis intendentes tanquam lucerne in obscuro loco, donec dies lucescat, et lucifer oriatur in cordibus uestris . Proinde, karissimi, propter ipsam fidem qua credimus in Deum, in comparatione infidelium dies sumus. In infidelitate nox cum ipsis fuimus, modo lux, dicente Apostolo, Fuistis aliquando tenebre, nunc autem lux in Domino . Tenebre in uobis, lux in Domino. Item in alio loco: Omnes enim uos filii lucis estis, et filii diei: non sumus noctis, neque tenebrarum . Sicut in die honeste ambulemus . Dies ergo in comparatione infidelium. In comparatione uero illius diei, quando resurgent mortui, et corruptibile hoc induetur incorruptione, et mortale hoc induetur immortalitate , adhuc nox sumus. Nobis tanquam  iam in die, dicit apostolus Ioannes, Dilectissimi, nunc filii Dei sumus. Et tamen quia adhuc nox est, quid sequitur? Et nondum apparuit quid erimus. Scimus quoniam cum apparuerit, similes ei erimus, quoniam uidebimus eum sicuti est . Sed ista merces est, non opus. uidebimus eum sicuti est, ipsa merces est. Tunc erit dies, quo clarior esse non possit. Nunc ergo in isto iam die honeste ambulemus: in ista adhuc nocte non de inuicem iudicemus. uidete enim et ipsum apostolum Paulum, qui dixit, Sicut in die honeste ambulemus, non resultare, neque dissonare a coapostolo suo Petro, qui dicit, Cui benefacitis intendentes, sermoni scilicet diuino, tanquam lucerne in obscuro loco, donec dies lucescat, et lucifer oriatur in cordibus uestris.



CAPUT Iu.

4. Amicus et inimicus nunc uix dignoscitur. uidete hoc ipsum dicentem apostolum Paulum: Itaque nolite ante tempus quidquam iudicare. Et quando erit tempus? Donec ueniat Dominus, et illuminet abscondita tenebrarum et manifestet cogitationes cordis; et tunc laus erit unicuique a Deo . Quid est, ante tempus, nisi antequam corda inuicem uideatis? Intendite si hoc est quod dixi: omnia uerba ipsius sententie paulisper attendite. Nolite ante tempus quidquam iudicare. Et quando erit tempus? Donec ueniat Dominus, et illuminet abscondita tenebrarum, et manifestabit cogitationes cordis; et tunc laus erit unicuique a Deo. Quomodo te reprehendent tenebre [1 1Kb] , quando a luce laudaberis? Tunc patebunt corda, modo latent. Suspectus est nescio quis quasi inimicus, et forte est amicus: uidetur alter quasi amicus, et est forsitan occultus inimicus. O tenebre! Seuit, et amat; blanditur, et odit. Si ex uocibus iudico, tranquillum uitans scopulum incurro; fugio amicum, hereo inimico. Hoc fecit cor latens. Ibi credendum est, ibi intus, ubi latet, ubi occultum est. Ad hoc excolendum conductus es. Ibi credendo cooperare, ubi non te uidet cooperarius tuus, sed uidet te Dominus tuus. Iustus ex fide uiuit. Hoc age.



CAPUT u.

5. Scriptura sancta speculum. Iam de iudicio priore Dominico disputaui , ut iudicares te ipsum; et cum te inuenires peruersum, non tibi blandireris, sed corrigeres te, et fieres rectus, et tibi placeret Deus rectus. Nam rectus Deus peruerso non placet. uis ut tibi placeat rectus Deus? Esto rectus. Iudica te ipsum, noli tibi placere. Quod tibi in te merito displicet, castiga, emenda, corrige. Scriptura sancta sit tibi tanquam speculum. Speculum hoc habet splendorem non mendacem, splendorem non adulantem, nullius personam amantem. Formosus es, formosum te ibi uides: fedus es, fedum te ibi uides. Sed cum fedus accesseris, et fedum te ibi uideris, noli accusare speculum: ad te redi, non te fallit speculum, tu te noli fallere. Iudica de te, contristare de tua feditate; ut cum abieris et discesseris tristis, fedus, correctus possis redire formosus. Cum ergo iudicaueris te ipsum sine adulatione, iudica et proximum cum dilectione. Est enim quod  iudices, quod uides. Fieri enim potest ut aliquid mali uideas, unde sordescas [1 1Kb] . Fieri potest ut malum suum ipse proximus tuus tibi confiteatur, et prodat amico quod texerat inimico. Quod uideris [2 1Kb] , iudica: quod non uides, Deo dimitte. Quando autem iudicas, dilige hominem, oderis uitium. Noli propter hominem diligere uitium, nec propter uitium odisse hominem. Homo proximus tuus est: uitium inimicum proximo tuo. Tunc amas amicum, si oderis quod nocet amico. Si credis, facis; quia iustus ex fide uiuit.



CAPUT uI.

6. In discordia duorum quomodo se gerere debet amicus amborum. Quod abundat in rebus humanis, hoc dico. Aliquando amico tuo carissimo inimicus est aliquis, qui erat amicus amborum. Incipiunt esse de tribus amicis duo inter se inimici, quid faciat medius qui remansit? uult, exigit, flagitat a te ut oderis cum illo quem odisse cepit, et hec uerba tibi dicit: Non es amicus meus, quia es amicus inimici mei. Que uox huius est ad te, ipsa est et illius ad te. Tres enim eratis. Tres eratis, duo ceperunt esse discordes, remansisti tu. Si huic te iunxeris, illum habebis inimicum: si illi, istum: si ambobus, ambo murmurabunt. Ecce tentatio: ecce spine in uinea quo conducti sumus. Exspectas forte a me audire quid facias. Permane amicus amborum. Qui discordant inter se, concordent per te. Mala si que audis ab altero de altero, noli prodere alteri: ne forte sint postea amici qui modo sunt inimici, et proditores suos prodant sibi. Sed hoc propter homines dixi, non propter oculos eius qui nos conduxit. Ecce nemo te prodit: Deus qui uidet, ipse te iudicat. Audisti ab irato uerbum, a dolente, a succensente; moriatur in te. Quare proditur, quare profertur? Non enim si in te fuerit, disrumpet te. Dic sane amico tuo, qui uult te facere inimicum amici tui: alloquere, et tanquam egrotantem animum medicine lenitate pertracta. Dic illi: Quare uis ut sim inimicus illius? Respondet: Quia inimicus meus est. uis ergo ut sim inimicus inimici tui? Inimicus esse debeo uitii tui. Iste cui me uis facere inimicum, homo est: est alius inimicus tuus, cui debeo esse inimicus, si amicus tuus sum. Respondebit: Quis est alius inimicus meus? uitium tuum. Respondebit: Quod uitium meum? Odium quo odisti amicum tuum. Esto ergo similis medico. Medicus non amat egrotantem, si non odit egritudinem. Ut liberet egrotum, persequitur febrem. Nolite amare uitia amicorum uestrorum, si amatis amicos uestros.



CAPUT uII.

7. Iustitia. Ira, festuca; odium, trabes. Homicida, qui fratrem odit. Sed qui dico, putasne facio ipse quod dico? Fratres mei, facio, si in me prius facio [3 1Kb] . In me autem facio, si a Domino accipio, facio. Odi uitia mea, cor sanandum offero medico meo. Persequor ea, quantum possum, gemo de illis, confiteor quia sunt in me, et ecce ego accuso me. O qui me reprehendebas, corrige te. Hec est iustitia, ne dicatur nobis: Stipulam in oculo fratris tui  uides, et trabem in oculo tuo non uides? Hypocrita, eiice primum trabem de oculo tuo, et tunc uidebis eiicere festucam de oculo fratris tui . Ira festuca est; odium, trabes est. Sed nutris festucam, et fit trabes: ira inueterata fit odium, festuca nutrita fit trabes. Ut ergo festuca non fiat trabes, non occidat sol super iracundiam uestram . uides, sentis te odio liuentem, reprehendis irascentem? Tolle odium, et recte reprehendis. Ira est in oculo eius, in tuo trabes. Nam si odisti tu, quomodo uides quod detrahas? Trabes est in oculo tuo. Quare trabes est in oculo tuo? Quia festucam ibi natam contempsisti. Cum illa dormisti, cum illa surrexisti: eam in te ipso excoluisti, falsis suspicionibus irrigasti, uerba adulantium et ad te mala uerba de amico deferentium credendo, nutristi. Festucam non auulsisti diligentia tua, trabem fecisti. Tolle trabem de oculo tuo, noli odisse fratrem tuum. Expauescis, an non expauescis? Dico tibi, Noli odisse, securus es [1 1Kb] : et respondes mihi, et dicis mihi, Quid est odisse? Et quid mali est, quia odit homo inimicum suum? Odisti fratrem tuum: sed si odium contemnis, audi quod non attendis: Qui odit fratrem suum homicida est . Qui odit, homicida est. Numquid modo potes dicere, Quid ad me, ut homicida sim? Qui odit, homicida est. Non uenenum parasti, non ad percutiendum inimicum cum gladio processisti; non ministrum [2 1Kb] sceleris preparasti, non locum, non tempus; postremo ipsum scelus non fecisti: tantum odisti, et prius te quam illum occidisti. Discite ergo iustitiam, ut non oderitis nisi uitia, homines ametis. Hoc si tenueritis, et hanc iustitiam feceritis, ut homines etiam uitiosos sanari malitis potius quam damnari, bonum opus in uinea fecistis. Sed exercete uos in hoc, fratres mei.



CAPUT uIII.

8. Debitorum dimissio. Ecce post sermonem fit missa cathecumenis: manebunt fideles, uenietur ad locum orationis. Scitis quo accessuri sumus, quid prius Deo dicturi sumus? Dimitte nobis debita nostra, sicut et nos dimittimus debitoribus nostris . Agite ut dimittatis, agite. uenietis enim ad uerba ista orationis: quomodo ea dicitis? quomodo non dicitis? Postremo interrogo: Dicitis, an non dicitis? Odisti, et dicis? Respondebis mihi, Ego non dico. Oras, et non dicis? odisti, et dicis? oras, et non dicis? Cito respondeo. Ergo si dicis, mentiris: si non dicis, nichil mereris. Obserua te, attende te: modo es oraturus, dimitte ex toto corde. Litigare uis cum inimico tuo, prius litiga cum corde tuo. Litiga, inquam, litiga cum corde tuo. Dic cordi tuo, Noli odisse. Illud autem cor tuum, animus tuus odit adhuc: dic animo [3 1Kb] , Noli odisse. Quomodo orabo, quomodo dicam, Dimitte nobis debita nostra? Possum quidem hoc dicere, sed quod sequitur quomodo dicam? Sicut et nos. Quid? Sicut et nos dimittimus. Ubi est fides? Fac quod dicis, Sicut et nos.

9. Exemplum Christi. Sed non uult dimittere  anima tua, et contristatur, quia dicis ei, Noli odisse. Responde illi, Quare tristis es anima mea, et quare conturbas me? Quare tristis es? Noli odisse, ne perdas me. Quare conturbas me? Spera in Deum . Langues, anhelas, egritudine sauciaris; non potes tibi tollere odium. Spera in Deum, medicus est; pro te pependit in ligno, et nondum est uindicatus. Quid uis uindicari? Ideo enim odisti, ut uindiceris. uide pendentem Dominum tuum, uide pendentem, et tibi de ligno tanquam de tribunali precipientem. uide pendentem, et tibi languenti de suo sanguine medicamentum facientem. uide pendentem, si uindicari uis. uindicari uis; uide pendentem, audi precantem, Pater, ignosce illis, quia nesciunt quid faciunt .



CAPUT IX.

10. Stephani caritas erga lapidatores suos. Seuit et diligit. Sed potuit hoc facere, dicis mihi: ego non possum. Ego enim homo sum, ille Deus: homo ego, homo ille Deus homo. Deus ergo utquid homo, si non corrigitur homo? Sed ecce tibi loquor: o homo, multum est ad te imitari Dominum tuum, attende Stephanum conseruum tuum. Certe Stephanus sanctus, homo erat, an Deus? Homo erat. Plane homo erat: hoc erat quod tu. Sed quod fecit, nonnisi donante illo, quem rogas et tu. uide tamen quid fecerit. Loquebatur Iudeis, seuiebat et diligebat. Utrumque ostendere debeo, quia dixi, Seuiebat; dixi, Et diligebat: utrumque debeo demonstrare, et seuientem, et diligentem. Audi seuientem: Dura ceruice. uerba sunt sancti Stephani, quando Iudeos alloquebatur: Dura ceruice, et incircumcisi corde et auribus, uos semper Spiritui sancto restitistis. Quem Prophetarum non occiderunt patres uestri? Audisti seuientem: alterum debeo, audi et diligentem. Irati illi facti, et grauius inardescentes, et mala pro bonis reddentes, ad lapides cucurrerunt, Dei famulum lapidare ceperunt. Hic proba, sancte Stephane, dilectionem tuam; hic, hic te uideamus, hic spectemus, hic uictorem diaboli triumphatoremque cernamus. Audiuimus seuientem aduersus tacentes, uideamus si diligis seuientes: seuiebas aduersus tacentes, uideamus si diligis lapidantes. Si enim odisti, et odisse potuisti, nunc est tempus quando lapidaris, tunc maxime odisse debes. uideamus si reddis duritiam cordis lapidibus duris, lapidibus qui te lapidant. Lapides enim mittunt lapides, dura duri. Qui in lapide Legem acceperunt, lapides mittunt.



CAPUT X.

11. Genu fixo orat pro inimicis. uideamus, karissimi, uideamus, spectemus magnum spectaculum: spectemus [1 1Kb] et dici crastino proponendum. uideamus. Ecce Stephanus lapidatur, sit constitutus quasi ante oculos nostros. Eia membrum Christi, eia athleta Christi, inspice illum qui pro te pependit in ligno. Crucifigebatur ille, tu lapidaris. Ille dixit: Pater, ignosce illis, quia nesciunt quid faciunt. Tu quid dicis, audiam. uideam te, ne forte possim imitari uel te [2 1Kb] . Primo beatus Stephanus stans orauit  pro se, et ait: Domine Iesu, accipe spiritum meum. Deinde positis genibus pro lapidatoribus orans: Domine, inquit, ne statuas illis hoc peccatum. Hoc dicto obdormiuit . O felix somnus, et requies uera! Ecce quid est requiescere, pro inimicis orare. Sed paululum, queso te, sancte Stephane, expone mihi hoc, nescio quid, quare pro te stans orasti, et pro inimicis genu fixisti? Respondet fortasse quod intelligimus: Pro me stans oraui, quia pro me qui recte Deo seruiui oraui, orando et impetrando non laboraui. Qui pro iusto orat, non laborat: ideo stans pro se orauit. uentum est ut oraret pro Iudeis, pro interfectoribus Christi, pro interfectoribus sanctorum, pro lapidatoribus suis, attendit nimiam et magnam esse impietatem ipsorum, que difficile donari posset, et genu fixit. Fige genu in hac uinea, o fortis operarie: fige, inquam, genu in opere huius uinee, fortissime operarie. Magnum opus tuum, egregium et laudandum multum. Multum altum fodisti, qui odium inimicorum de corde exuisti. Conuersi ad Dominum, etc.



SERMO L [* 1Kb]  . De eo quod scriptum est in Aggeo propheta, cap. II, u\. 9, Meum est aurum, et meum est argentum. Contra Manicheos  .



CAPUT PRIMUM.

1. Manicheorum in ueteres scripturas calumnia. De Aggeo propheta Manichei calumniantur, inuidiose accusantes quod dixerit ex persona Dei loquentis, Meum est aurum, et meum est argentum: et quia Euangelium ueteri Legi student pugnaciter comparare, ut sibi utreque Scripture uelut aduersarie contrarieque uideantur, ita proponunt questionem: In Aggeo, inquiunt, propheta scriptum est, Meum est aurum, et meum est argentum; in Euangelio autem, Saluator noster mammona huiusmodi iniquitatis speciem appellauit . De cuius usu beatus Apostolus ad Timotheum scribens: Radix autem omnium malorum, inquit, est auaritia: quam quidam appetentes, auersi sunt a fide, et inseruerunt se doloribus multis . Hec ipsorum est propositio questionis; uel potius ueterum Scripturarum, per quas Euangelium prenuntiatum est, ex ipso Euangelio quod per eas prenuntiatum est, accusatio. Nam si questionem proponerent, forsitan quererent: si autem quererent, forsitan inuenirent.

2. Aurum et argentum res est non hominis sed Dei. Cur non autem miseri intelligunt, quod apud Aggeum loquens Dominus, propterea dixerit, Meum est aurum, et meum est argentum, ut et ille qui non uult cum indigentibus communicare quod habet, cum audit precepta faciende misericordie, intelligat Deum non de re illius cui iubet, sed de re sua iubere donari; et ille qui aliquid porrigit pauperi, non se arbitretur de suo facere, ne forte non tam confirmetur misericordie nomine, quam infletur superbie uanitate?  Meum est, inquit, aurum, et meum est argentum, non uestrum, o diuites terre. Quid ergo dubitatis pauperi dare de meo, aut quid extollimini cum datis de meo?



CAPUT II.

3. Quia id Deus non modo condidit, sed pro nutu administrat aliis ad subsidium et probationem, aliis ad supplicium. Et uis uidere, quam iusti iudicis res est aurum et argentum? Auarus inde torquetur, unde misericors adiuuatur. Rem suam diuina distribuente iustitia, et recte facta inde manifestantur, et peccata inde puniuntur. Namque aurum et argentum atque omnis terrena possessio et exercitatio humanitatis est, et supplicium cupiditatis. Cum talia Deus bonis hominibus tribuit, ostendit in eis quanta contemnat animus, cuius diuitie sunt ipse qui tribuit. Non enim potest quisque apparere contemptor, nisi eius rei cuius possessor effectus est. Nam et qui non habent, possunt ista contemnere: sed utrum fingant, an uere contemnant, Deus uidet qui cordis inspector est; hominibus autem, ut imitari possint, cogitatio contemnentis nonnisi in manibus erogantis inspicitur. Cum autem malis hominibus Deus ista concedit, ostendit in eis quomodo et in ipsis bonis que Deus largitur, crucietur animus, cui uiluit qui tanta largitur. Bonis enim subministrat occasiones beneficiorum: malos torquet timore damnorum. Et ideo si amittant utrique aurum et argentum, isti celestes diuitias leto corde retinebunt; illis autem et bonis temporalibus inanis domus, et bonis eternis inanior conscientia remanebit.

4. Aurum eius proprie est, qui illo bene utitur, adeoque uerius est Dei. Illius est ergo aurum et argentum, qui nouit uti auro et argento. Nam etiam inter ipsos homines, tunc quisque habere aliquid dicendus est [1 1Kb] , quando bene utitur. Nam quod iuste non tractat, iure non tenet. Quod autem iure non tenet, si suum esse dixerit, non erit uox iusti possessoris, sed impudentis incubatoris improbitas.



CAPUT III.

Quapropter si homo non importune dicit aliquid suum, non quod iniqua et stulta cupiditate occupauerit, sed quod prudentissima potestate et iustissima moderatione tractauerit; quanto magis Deus uere ac proprie suum esse dicit aurum et argentum, quod et largissima bonitate condidit, et iustissimo administrat imperio; ut sine ipsius nutu atque dominatu, nec mali ad auaritie supplicium, nec boni ad usum misericordie possint habere aurum et argentum? Quod tamen et instituere ut sit, et ut alteri adsit, alteri desit, distribuere atque ordinare, non possunt.

5. Aurum bonis et malis cur datur. Si autem solis malis in potestatem daretur aurum et argentum, recte putaretur malum; si solis bonis, recte putaretur magnum aliquod bonum. Rursus si solis malis deesset, uideretur magna pena paupertas: si autem solis bonis deesset, uideretur summa beatitudo paupertas. Nunc uero si scire uis aurum posse bene haberi, habent  et boni: si scire uis non eos per aurum bonos esse, habent et mali. Item si scire uis quam non sit miseria paupertas, sunt quidam pauperes beati: si scire uis quam non sit beatitudo paupertas, sunt quidam pauperes miseri. Ita ergo aurum et argentum distribuit hominibus conditor rerum et administrator Deus, ut ipsum per se natura et genere suo bonum sit, quamuis non summum et magnum bonum, et pro gradu sui ordinis [1 1Kb] laudabilem Conditorem uniuersitatis ostendat; copia uero eius non extollat bonos, nec elidat inopia; malos autem et cum offertur excecet, et cum aufertur excruciet.



CAPUT Iu.

6. Aurum non recte uituperari posse. Mammona iniquitatis. Diuitie alie uere, alie false. Res ergo condita et ad Conditoris laudem, et ad bonorum probationem, malorumque supplicium, recte uituperari nullo modo potest: et eam uerissime Deus dicit suam, quam non solum condidit affluentissima bonitate, sed etiam prouidentissima moderatione dispensat. Cum autem hoc genus rerum Dominus in Euangelio mammona iniquitatis appellat, significat esse alterum mammona, id est, alias diuitias, quas nisi iusti et boni possidere non possunt, ut ideo mammona iniquitatis uocetur, quia iniquitas eas uocat diuitias. Iustitia uero nouit esse alias diuitias, quibus homo adornatur interior: sicut beatus Petrus dicit, Qui est ante Deum diues . Ille iuste dicuntur diuitie, quia bonis meritis iustisque tribuuntur. Ille uere dicuntur diuitie, quia quisquis eas habuerit non egebit. Iste uero iniuste diuitie, non quia iniustum est aurum et argentum; sed quia iniustum est eas putare diuitias, que non auferunt egestatem. Tanto enim magis quisque ardebit egestate [2 1Kb] , quanto magis eas diligens maiores habuerit. Quomodo ergo sunt diuitie, quibus crescentibus crescit inopia: que amatoribus suis quanto fuerint ampliores, non afferunt satietatem, sed inflammant cupiditatem? Diuitem tu putas, qui minus egeret, si minus haberet? Nam uidemus quosdam, cum haberent paruam pecuniam, paruis lucris fuisse letatos: sed posteaquam cepit eis abundare, uerum quidem corpus auri et argenti, sed tamen false diuitie, cum parua obtuleris, iam recusant [3 1Kb] . Credis eos iam esse satiatos: sed falsum est. Nam maior pecunia fauces auaritie non claudit, sed extendit; non irrigat, sed accendit. Poculum respuunt, quia fluuium sitiunt. Utrum ergo ditior, an egentior dicendus est, qui cum ideo uoluit habere aliquid ne indigeret, ideo plus habet ne minus indigeat?



CAPUT u.

7. Diuitiarum pius usus. Dementia est  crimen male utentium in res ipsas transferre. Sed non est hec auri culpa et argenti. Fac enim misericordem aliquem inuenisse thesaurum: nonne operante misericordia prebetur hospitalitas peregrinis, aluntur famelici, nudi uestiuntur, inopes adiuuantur, captiui redimuntur, construuntur ecclesie, reficiuntur lassi, pacantur litigiosi, reparantur naufragi, curantur egroti, corporales opes dispertiuntur in terra, spirituales reconduntur in celo? Quis hec facit? Misericors et bonus. Unde facit? De auro et argento. Cui seruiens hec facit? Ei qui dixit, Meum est aurum, et meum est argentum. uidetis iam, ut arbitror, fratres, quam magno errore magnaque dementia in res ipsas quibus homines male utuntur, crimen male utentium transferatur. Nam si propterea uituperatur aurum et argentum, quia homines auaritia deprauati, neglectis preceptis omnipotentissimi Creatoris, in ea que condidit detestabili cupiditate rapiuntur; uituperetur etiam omnis Dei creatura, quia, sicut Apostolus dicit, peruersi quidam homines coluerunt et seruierunt creature potius quam Creatori, qui est benedictus in secula . uituperetur etiam iste sol: quem certe iidem Manichei, quoniam non intelligunt esse creaturam, tanquam ipsum Creatorem, uel tanquam eius aliquam partem colere atque adorare non desinunt. Cur ergo ipsum non uituperant, cum plerumque homines de usu solis et luminis in edificiis suis lites iniustissimas concitant; et ut fenestris suis radii liberiores aliquanto largius infundantur, domos alienas deiicere sepe moliuntur; et eos qui contradixerint, etiamsi iure certissimo contradicant, inimicitiis acerbissimis insectantur? Si quem igitur infirmorum potentior aliquis iniuste ac nefarie propter usum solis oppresserit, diripuerit, in exsilium etiam mortemue compulerit, solis est crimen, quo ille abundantius uti desiderat, an potius male utentis iniquitas, qui dum cupit corporis oculis temporale lumen largius acquirere, cubiculum cordis luci non aperit equitatis?



CAPUT uI.

8. Aurum a Manicheis iniuria accusari. Auri cupiditas damnatur, rectus usus a Domino commendatur. Ex quo isti, si possunt, intelligant, aut aurum et argentum se accusare non oportere, quamuis de auro et argento sepe homines cupidissimi dimicent; aut accusationes suas de terra in celum, et de metallis fulgentibus in sidera, atque in ipsum solem se debere transferre; quando iniqui homines inexpiabili sepe discordia de possidenda solis luce confligunt. Simul etiam discant quid intersit inter hanc lucem uisibilem, lucemque iustitie. Siquidem fieri potest ut quanto maiori auiditate frui quisque hac luce uoluerit, tanto maiori cecitate a iustitie luce deficiat. Nulla enim creatura homo iustificari potest: sed ut creaturis omnibus iuste uti possit, a Creatore iustificandus est. Itaque ipse Dominus, quamuis auaritiam sicut iustus iudex ubique condemnet; usum tamen copiarum terrenarum tanquam uerus magister ostendit, in eo ipso loco, quem isti tanquam contrarium Prophete obiicere uoluerunt.  Ait enim, Facite uobis amicos de mammona iniquitatis: hoc est dicere, Que mammona iniquitatis est, uestra mammona esse non debet. Tunc enim iuste poteritis uti rerum copia terrenarum, et amicos inde facere, qui uos recipiant in tabernacula eterna, si mammona uobis ista non fuerit, id est, si non ex ea uos diuites fieri putaueritis. Quoniam diuitie uestre, que sunt uere diuitie, que ab omni uos indigentia liberabunt, non sunt terrenis facultatibus comparande. Sed ut illis frui merito possitis, prius istis bene utendum est, que non sunt diuitie uere, nec uestre: quia iniuste dicuntur diuitie [1 1Kb] ; non enim auferunt egestatem, et eas diuitias iniqui putant. Istis enim se ab indigentia liberari arbitrantur: uos autem alias, id est ueras et uestras debetis desiderare diuitias. Sed si in iniusto mammona fideles non fuistis, uerum quis dabit uobis? Et si in alieno fideles non fuistis, uestrum quis dabit uobis ?

9. Manichei Prophetarum calumniatores. Quanquam Manicheos proprio more propheticis dictis calumniari manifestum sit. Quisquis enim eiusdem Scripture circumstantiam uel mediocriter inspexerit, inueniet non de hoc argento uel auro, quo auaritia imprudenter insanit, dixisse Prophetam; sed de illo potius, cuius etiam Apostolus meminit, dicens, Si quis autem edificat supra fundamentum, aurum et argentum, lapides pretiosos . Quo auro et argento diues est ille thesaurus, quem in agro ipse Dominus inuentum, et a quodam mirabiliter laudabiliterque auaro uenditis omnibus suis emptum esse testatur . Nam ipsum Dominum prenuntians, et noui seculi, hoc est, Ecclesie tempora figurate, ut solet, designans Propheta, sic dicit: Adhuc unum modicum est, et ego commouebo celum et terram, et mare et aridam, et mouebo omnes gentes: et ueniet Desideratus cunctis gentibus, et implebo domum istam gloria, dicit Dominus exercituum. Meum est aurum, et meum est argentum, dicit Dominus exercituum. Magna erit gloria domus istius nouissime plus quam prime, dicit Dominus exercituum; et in loco isto dabo pacem, dicit Dominus exercituum .



CAPUT uII.

10. Aggei locus uindicatur. Si uellent isti non esse canes et porci, quibus sanctum dare et margaritas proiicere prohibemur; sed petentes accipere, et querentes inuenire, et pulsantes aperiri sibi desiderarent ; quam possent fortasse etiam sine ullo interprete, duce ipso sancto Spiritu sentire que dicta sunt, ad noui populi, hoc est, ad christiani populi, cuius sacerdos magnus est iehsu Filius Dei; sine ulla caligine pertinere: certe uel eo loco ubi dictum est, Adhuc unum modicum est, et ego commouebo celum et terram, et mare et aridam, et mouebo omnes gentes; et ueniet Desideratus cunctis gentibus. De nouissimo enim Domini, id est, secundo aduentu, quo in claritate uenturus est, uersus iste prolatus est, cum ait Propheta, Et ueniet Desideratus cunctis gentibus. Quando enim primo in carne mortali  per Mariam uirginem uenit, nondum desiderabatur a cunctis gentibus; quia nondum crediderant. Disseminato autem Euangelio per omnes gentes, in omnibus gentibus desiderium eius accenditur. Per omnes enim gentes et sunt, et erunt electi eius [1 1Kb] , qui toto corde in oratione dicant, Adueniat regnum tuum . Sed primus aduentus misericordiam preseminauit iudicio: in quo iudicio secundi aduentus claritas eminebit. Prius ergo oportebat moueri celum, cum eum Angelus concepture uirgini nuntiauit, cum Magos ad eum adorandum stella perduxit, cum rursus Angeli natum pastoribus indicarunt: moueri terram, cum eius miraculis turbaretur: moueri mare, cum iste mundus persecutionibus fremeret: moueri aridam, cum in eum credentes esurirent sitirentque iustitiam: moueri denique omnes gentes, cum Euangelium eius usquequaque discurreret. Tunc deinde ueniret Desideratus omnibus gentibus, sicut Propheta pronuntiante, uenturus est. Et implebitur domus ista gloria, id est, Ecclesia.



CAPUT uIII.

11. Aurum et argentum allegorice. Consequenter itaque subiecit, Meum est aurum, et meum est argentum. Omnis enim sapientia que nomine auri figurate significatur, et eloquia Domini eloquia casta, argentum igne probatum terre, purgatum septuplum : omne ergo tale argentum et aurum non est hominum, sed Domini; ut quoniam implebitur domus gloria, qui gloriatur, in Domino glorietur . Quia enim sacerdos ille magnus, domus huius inhabitator, Dominus noster iehsu Christus, propter reditum hominis, qui per superbiam de paradiso exierat, se ipsum exemplum humilitatis prebere dignatus est; quod testatur in Euangelio clamans, Discite a me quoniam mitis sum, et humilis corde : ne quis forte in domo eius, id est, in Ecclesia, si quid sapienter potuerit uel sentire uel dicere, quasi sua propria uideri uolens extollatur; uidete quanta medicina ei dicitur a Domino Deo, Meum est aurum, et meum est argentum. Sic enim fiet quod sequitur [2 1Kb] , ut magna sit gloria domus istius nouissime plus quam prime. Prima enim domus, id est, ciues terrene Ierusalem, sicut Apostolus dicit, ignorantes Dei iustitiam, et suam iustitiam querentes constituere, iustitie Dei non sunt subiecti . uidete si non isti dum suum esse dicunt aurum et argentum, non potuerunt ad eternam gloriam domus nouissime peruenire. Tamen cum dicit Propheta, Magna erit gloria domus istius nouissime plus quam prime, nec ipsam primam sine aliqua gloria fuisse demonstrat. Nam de illa loquebatur etiam Apostolus, cum diceret: Si enim quod euacuatur, per gloriam est; multo magis quod manet, in gloria erit .



CAPUT IX.

12. Pax promissa post resurrectionem. uersus autem ultimus, quo iste Prophete sermo concluditur, Et in loco isto, inquit, dabo pacem,  dicit Dominus exercituum. Quid est, in loco isto, nisi terrenum forte aliquid tanquam digito ostendit? Quid enim potest contineri loco, nisi corpus? Non absurde ergo ultimam resurrectionem corporis intelligimus, qua beatitudo perfectissima terminatur, quando iam non concupiscit caro aduersus spiritum, nec spiritus aduersus carnem. Hoc enim corruptibile induet incorruptionem, et mortale hoc induet immortalitatem . Non erit alia lex in membris repugnans legi mentis: quia in loco isto dabo pacem, dicit Dominus exercituum.

13. Auri contemptus in propheticis litteris commendatus. Nam de contemptu terreni auri et argenti que Prophete dicant, quis aduersus diuinas uoces tam surdus est, ut ignoret? Sic enim illi ad decipiendos homines de Apostolo proferunt quod ait, Radix est autem omnium malorum auaritia: quam quidam sectantes, a fide pererrauerunt, et inseruerunt se doloribus multis , quasi facile inuenias aliquem librum ueterum Scripturarum, ubi non culpetur auaritia, et digna exsecratione damnetur. Sed quia de auro et argento nunc questio est, cur non audiunt prophetam dicentem, Sed et argentum eorum et aurum eorum non poterit liberare eos in die ire Domini ? Hoc solum si quisquam sitiens audiat, et anime sue medullis infundat, nonne se totum a blandimentis false felicitatis alienans, in amplexum Dei, uetere homine exutus ut se immortalitate cooperiat, aduocabit? Sed quid iam diutius de hac questione tractemus? Credo esse manifestum Charitati uestre, Manicheorum sectam non ueritate, sed fraude agere, cum imperitis, ut Scripturas non totas totis [1 1Kb] , nouas ueteribus preferant; sed sententias excerpendo, quas uelut aduersas sibi esse conantur ostendere, ut decipiant imperitos. Nulla est autem de ipso Nouo Testamento uel Apostoli Epistola, uel etiam liber Euangelii, de quo non possint ista fieri; ut quibusdam sententiis ipse unus liber sibi uideatur esse contrarius, nisi eius tota contextio diligentissima lectoris intentione tractetur.



SERMO LI [* 1Kb]  . De concordia Euangelistarum Matthei et Luce in generationibus Domini  .



CAPUT PRIMUM.

1. Tractanda questio proposita in die natali Christi. Spectaculorum dies. Exspectationem Charitatis uestre ille impleat, qui excitauit. Etsi enim que dicenda sunt uobis, non nostra, sed Dei esse presumimus; tamen multo magis nos dicimus, quod humiliter dicit Apostolus [2 1Kb] : Habemus thesaurum istum in uasis fictilibus, ut eminentia uirtutis Dei sit, et non ex nobis . Non dubitamus itaque meminisse uos pollicitationis nostre. In ipso  promisimus, per quem nunc reddimus. Nam et cum promitteremus, ab ipso petebamus: et cum reddimus, ab ipso accipimus. Meminit autem Charitas uestra nos matutina Natalis Domini distulisse quam soluendam proposuimus questionem; quia multi nobiscum, etiam quibus solet esse onerosus sermo Dei, solemnitatem illam diei debitam celebrabant. Nunc uero puto neminem conuenisse, nisi qui audire desiderat. Non itaque loquimur cordibus surdis, non fastidientibus animis. Hec autem uestra exspectatio, pro me oratio est. Accessit aliquid; quia et dies Muneris multos hinc uentilauit, pro quorum quidem salute quantum satagimus, tantum fratres ut satagatis hortamur; et pro his qui nondum intenti sunt spectaculis ueritatis, sed dediti sunt spectaculis carnis, intenta mente deprecemini Deum. Noui enim, et certe scio esse modo in numero uestro eos qui hodie contempserunt: sed rumpunt ea que consuerunt [1 1Kb] . Mutantur enim homines, et in melius et in deterius. Quotidianis huiuscemodi experimentis uicissim et letamur et contristamur; letamur correctis, contristamur deprauatis. Ideoque Dominus non ait saluum futurum esse qui ceperit; sed, Qui perseuerauerit, inquit, usque in finem, hic saluus erit .

2. Spectacula Christianorum. Martyrum mortem aliter spectant carnales, aliter spirituales. Quid autem potuit admirabilius nobis concedere Dominus iehsu Christus Filius Dei, qui est et filius hominis, quia et hoc esse dignatus est; quid potuit magnificentius, quam ut non solum spectatores nugacium munerum aggregaret ouili suo, sed etiam nonnullos qui illic spectari solent? Non enim tantum amatores uenatorum, sed etiam ipsos uenatores uenatus est ad salutem: quia et ipse spectatus est. Audi quomodo. Ipse dixit, ipse antequam spectaretur predixit, et tanquam factum esset quod futurum erat prophetico eloquio prenuntiauit, dicens in Psalmo: Foderunt manus meas et pedes meos, dinumerauerunt omnia ossa mea. Ecce quomodo spectatus est, ut ossa eius dinumerarentur. Et dicit apertius ipsum spectaculum: Ipsi uero considerauerunt et inspexerunt me  Spectabatur illudendus, spectabatur ab eis qui non ei saltem fauerent in illo spectaculo, sed seuirent: quomodo spectari fecit martyres suos primitus, dicente Apostolo, Spectaculum facti sumus mundo, et Angelis et hominibus . Sed duo genera hominum talia spectacula spectant; unum carnalium, alterum spiritualium. Carnales spectant, miseros putantes eos martyres, qui bestiis subiecti sunt, qui capite cesi, qui ignibus concremati, detestantes eos et exhorrentes. Alii uero sicut et sancti Angeli spectant, non attendentes corporum laniatus, sed mirantes fidei integritatem. Magnum spectaculum prebet oculis cordis integer animus, corpore dissipato. Hec uos cum in ecclesia leguntur, libenter spectatis oculis cordis. Si enim nichil spectaretis, nichil audiretis. uidetis ergo quod hodie spectacula non contempsistis, sed elegistis.  Adsit itaque Deus, dans ut amicis uestris quos doletis hodie ad amphitheatrum cucurrisse, et ad ecclesiam uenire noluisse, referatis dulciter uestra spectacula: ut et illis incipiant uilescere illa, que amando ipsi uiluerunt; et ament uobiscum Deum, de quo nemo potest amator erubescere, quia illum amat qui non potest uinci. Ament uobiscum Christum, qui eo ipso quo uidebatur uictus, uicit orbem terrarum. uicit enim orbem terrarum sicut uidemus, fratres: subiecit omnes potestates, subiugauit reges, non superbo milite, sed irrisa cruce; non seuiens ferro, sed pendens ligno; patiendo corporaliter, faciendo spiritualiter. Illius corpus erigebatur in cruce: ille mentes cruci subdebat. Denique que gemma pretiosior in diademate, quam crux Christi regnantium in fronte? Hunc [1 1Kb] uos amando, nunquam erubescitis. Quam multi enim de amphitheatro uicti reuertuntur, uictis eis pro quibus insaniunt? Qui magis uincerentur, si uincerent. Subderentur enim uane letitie, subderentur exsultationi praue cupiditatis: qui hoc ipso quo illuc currunt, uicti sunt. Quam multos enim putatis, fratres, dubitasse hodie, utrum huc irent, an illuc? Et qui in ipsa dubitatione considerantes Christum, ad ecclesiam cucurrerunt, uicerunt non quemlibet hominem, sed diabolum ipsum, totius mundi pessimum uenatorem. Qui autem in illa dubitatione elegerunt potius ad amphitheatrum currere, ab illo utique uicti sunt, quem isti uicerunt. uicerunt autem in illo qui ait: Gaudete, quia ego uici mundum . Quia propterea tentari se passus est Imperator, ut doceret militem dimicare.



CAPUT II.

3. Christus de femina nasci cur uoluerit. Per feminam uenenum, per feminam salus. Hoc ergo ut faceret Dominus noster iehsu Christus, utique nascendo de femina, filius hominis factus est. At enim si non nasceretur de Maria uirgine, quid esset minus? Dicit aliquis: Homo esse uoluit: esset homo, non tamen de femina nasceretur: non enim et primum hominem quem fecit, ex femina fecit. Ad hoc uide quid respondeatur. Tu dicis, ad nascendum utquid elegerit feminam. Respondetur tibi: Imo ad nascendum cur fugeret feminam? Puta me non posse ostendere quid elegerit, ut de femina nasceretur: tu ostende quid fugere in femina debuit. Sed aliquando iam dicta sunt, quia utique si fugeret femine uterum, uelut significaret se ex illa contaminari potuisse. Quanto autem erat per substantiam suam immaculabilior, tanto non debuit formidare uterum carnis, quasi posset inde maculari: sed natus de femina, ostendere nobis debuit magni aliquid sacramenti. Nam reuera, fratres, et nos fatemur, quod si uellet Dominus sic fieri homo, ut non ex femina nasceretur, erat utique facile Maiestati. Quomodo enim potuit ex femina sine uiro; sic posset nec per feminam nasci. Sed hoc nobis ostendit, ut scilicet in nullo sexu de se desperaret humana creatura. Sexus enim humanus marium est et feminarum. Si ergo  uir existens, quod utique esse deberet, non nasceretur ex femina; desperarent de se femine, memores primi peccati sui, quia per feminam deceptus est primus homo; et omnino nullam se spem habere in Christo arbitrarentur. uenit ergo uir sexum preeligere uirilem, et natus ex femina sexum consolari femineum, tanquam alloquens et dicens: Ut noueritis quod non Dei creatura mala est, sed uoluptas praua peruertit eam, in principio cum feci hominem, masculum et feminam feci. Non creaturam damno, quam feci. Ecce natus sum uir, ecce natus ex femina. Non ergo creaturam damno, quam feci; sed peccata, que non feci. Uterque sexus uideat honorem suum, et uterque confiteatur iniquitatem suam, et uterque speret salutem. Decipiendo homini propinatum est uenenum per feminam: reparando homini propinetur salus per feminam. Compenset femina decepti per se hominis peccatum, generando Christum. Inde et resurgentem Deum priores femine Apostolis nuntiarunt. Nuntiauit uiro suo mortem femina in paradiso: nuntiauerunt et femine salutem uiris in Ecclesia. Resurrectionem Christi Apostoli erant gentibus nuntiaturi: Apostolis femine nuntiarunt. Nemo ergo calumnietur Christo nato ex femina, de quo sexu Liberator maculari non posset, et quem sexum Creator commendare deberet.



CAPUT III.

4. Euangelii fides toto orbe recepta. Sed, inquiunt, quomodo credituri sumus natum ex femina Christum? Respondeam: Ex Euangelio quod predicatum est et predicatur uniuerso orbi terrarum. Sed rei iam credite per omnem terram questionem conantur ingerere ceci, excecare alios affectantes, et non uidentes quod uidendum est, dum conuellere conantur quod credendum est. Respondent enim, et dicunt: Noli nos auctoritate orbis terrarum premere; ipsam Scripturam consideremus. Noli populariter agere: multitudo tibi seducta fauet. Primo hic respondeo: Multitudo seducta mihi fauet? Hec multitudo, paucitas fuit. Unde creuit hec multitudo que in istis incrementis tanto ante nuntiata est? Non enim crescere uisa est, que non est preuisa. Non dico, Paucitas erat: unus erat Abraham. Considerate, fratres, unus erat Abraham per totum mundum illo tempore, per totum orbem terrarum inter omnes homines, inter omnes gentes, cui homini dictum est, In semine tuo benedicentur omnes gentes . Quod credidit unus de sua singularitate, exhibitum est multis de seminis multitudine. Tunc non uidebatur, et credebatur; nunc uidetur, et impugnatur: et quod uni tunc dicebatur et ab uno credebatur; nunc oppugnatur a paucis, quando exhibetur in multis. Ille qui discipulos suos fecit piscatores hominum, intra retia sua omne genus auctoritatis inclusit. Si multitudini credendum est; quid copiosius Ecclesia toto orbe diffusa? Si diuitibus credendum est; attendant quot diuites cepit: si pauperibus credendum est, attendant pauperum millia: si nobilibus; intus est iam pene tota nobilitas: si regibus; uideant omnes subditos Christo: si eloquentioribus,  doctioribus, prudentioribus; intueantur quanti oratores; quanti periti, quanti philosophi huius mundi ab illis piscatoribus irretiti sint, ut ad salutem de profundo attraherentur; cogitantes eum qui magnum malum anime humane, id est, superbiam, sue humilitatis exemplo sanare descendens, infirma mundi elegit, ut confunderet fortia; et stulta huius mundi elegit, ut confunderet sapientes; non qui essent, sed qui esse uiderentur: et ignobilia huius mundi elegit, et ea que non sunt, ut ea que sunt euacuaret .



CAPUT Iu.

5. Dissonantia Euangeliorum nulla esse secure creditur, donec intelligatur. Utilitas secreti. uela appensa in domo. Quidquid uelis dicas, inquiunt, nos deprehendimus ubi legitis natum Christum, dissonare inter se Euangelia, et non posse utrumque uerum esse quod dissonat. Cum enim ostendero, inquit, dissonantiam, recte improbo fidem, aut tu qui accipis fidem, ostende concordiam. Quam queso dissonantiam demonstrabis? Apertam, inquit, cui nemo potest contradicere. Quam securi auditis, quia fideles estis. Attendite, dilectissimi, et uidete quam salubriter Apostolus moneat, dicens: Sicut ergo accepistis Christum Iesum Dominum nostrum, in ipso ambulate, radicati et superedificati in ipso, et confirmati in fide. Ipsa enim simplici et certa fide, in illo firmiter permanere debemus, ut ipse aperiat fidelibus quod in se absconditum est: quia sicut idem dicit apostolus, In illo sunt omnes thesauri sapientie et scientie absconditi . Quos non propterea abscondit, ut neget, sed ut absconditis excitet desiderium. Hec est utilitas secreti. Honora in eo quod nondum intelligis; et tanto magis honora, quanto plura uela cernis. Quanto enim quisque honoratior est, tanto plura uela pendent in domo eius. uela faciunt honorem secreti: sed honorantibus leuantur uela. Irridentes autem uela, et a uelorum uicinitate pelluntur. Quia ergo transimus ad Christum, aufertur uelamen .



CAPUT u.

6. Pia fides Scripturarum. Augustinus ad diuinas Scripturas non piam mentem afferens aliquando, decipitur. Proferunt calumnias suas quidam, et dicunt: Mattheus certe euangelista est? Respondemus, ita, pio ore, corde deuoto, in nullo omnino dubitantes: respondemus plane, Euangelista est Mattheus. Credis ei, inquiunt? Quis non respondeat, Credo? Quomodo de murmure uestro pio insonuit? Ita, fratres, si secure creditis [1 1Kb] , non est unde erubescatis. Loquor uobis, aliquando deceptus, cum primo puer ad diuinas Scripturas ante uellem afferre acumen discutiendi, quam pietatem querendi: ego ipse contra me peruersis moribus claudebam ianuam Domini mei: cum [2 1Kb] pulsare deberem, ut aperiretur; addebam, ut clauderetur. Superbus enim audebam querere, quod nisi humilis non potest inuenire. Quanto uos beatiores estis modo! quam securi discitis,  quam tuti [1 1Kb] , quicumque adhuc paruuli estis in nido fidei, et spiritualem escam accipitis! Ego autem miser, cum me ad uolandum idoneum putarem, reliqui nidum; et prius cecidi, quam uolarem. Sed Dominus misericors me, a transeuntibus ne conculcarer et morerer, leuauit, et in nido reposuit. Hec enim me perturbauerunt, que modo uobis securus in nomine Domini et propono, et expono.

7. Christus quomodo filius Abraham et Dauid. Ut ergo dicere ceperam, ita illi calumniantur: Mattheus, inquiunt, euangelista est, et creditis ei? Consequenter utique quem fatemur euangelistam, huic necessario credimus. Attendite generationes Christi, quas posuit Mattheus: Liber generationis Iesu Christi, filii Dauid, filii Abraham. Quomodo filii Dauid, quomodo filii Abraham? Nisi enim per successionem generis, ostendi non potest. Constat quippe cum Dominus nasceretur de uirgine Maria, neque Abraham, neque Dauid in rebus humanis fuisse. Et tu eumdem dicis filium Dauid, eumdemque dicis filium Abraham? Tanquam dicamus Mattheo, Proba ergo quod dicis. Exspecto enim successionem generis Christi. Abraham, inquit, genuit Isaac, Isaac autem genuit Iacob. Iacob autem genuit Iudam, et fratres eius. Iudas autem genuit Phares et Zaram de Thamar. Phares autem genuit Esron. Esron autem genuit Aram. Aram autem genuit Aminadab. Aminadab autem genuit Naasson. Naasson autem genuit Salmon. Salmon autem genuit Booz ex Rahab. Booz autem genuit Obed ex Ruth. Obed autem genuit Iesse. Iesse autem genuit Dauid regem. Iam hinc attendite quemadmodum a Dauid perueniatur ad Christum, qui dictus est filius Abraham et filius Dauid. Dauid autem, inquit, genuit Salomonem ex ea que fuit Urie. Salomon autem genuit Roboam. Roboam autem genuit Abiam. Abias autem genuit Asa. Asa autem genuit Iosaphat. Iosaphat autem genuit Ioram. Ioram autem genuit Oziam. Ozias autem genuit Ioatham. Ioatham autem genuit Achaz. Achaz autem genuit Ezechiam. Ezechias autem genuit Manassen. Manasses autem genuit Amon. Amon autem genuit Iosiam. Iosias autem genuit Iechoniam et fratres eius, in transmigratione Babylonis. Et post transmigrationem Babylonis, Iechonias genuit Salathiel. Salathiel autem genuit Zorobabel. Zorobabel autem genuit Abiud. Abiud autem genuit Eliachim. Eliachim autem genuit Azor. Azor autem genuit Sadoc. Sadoc autem genuit Achim. Achim autem genuit Eliud. Eliud autem genuit Eleazar. Eleazar autem genuit Mathan. Mathan autem genuit Iacob. Iacob autem genuit Ioseph, uirum Marie: de qua natus est iehsu, qui uocatur Christus. Sic ergo per ordinem successionemque parentum et progenitorum inuenitur Christus filius Dauid, filius Abraham.

8. Generationes ab Abraham usque ad Christum. Cui rei fideliter enarrate, istam calumniam primam mouent, quia sequitur idem Mattheus, et dicit: Omnes generationes ab Abraham usque ad Dauid, generationes quatuordecim: et a Dauid usque ad transmigrationem Babylonis, generationes quatuordecim: et a  transmigratione Babylonis usque ad Christum, generationes quatuordecim. Deinde subiecit, ut narraret quomodo natus est Christus de Maria uirgine, subiungens, et dicens: Christi autem generatio sic erat. Etenim ordine parentum enumerauit quare dicatur Christus filius Dauid, filius Abraham.



CAPUT uI.

Quomodo autem natus sit, et inter homines apparuerit, narrari iam debet; et consequens est ipsa narratio, per quam credimus Dominum nostrum Iesum Christum non solum natum de Deo sempiterno, ceternum ei qui genuit ante omnia tempora, ante omnem creaturam, per quem facta sunt omnia; sed etiam iam natum de Spiritu sancto ex uirgine Maria, quod pariter confitemur. Reminiscimini enim et nostis  hanc esse fidem nostram, hoc nos profiteri et confiteri. Pro ista fide interfecta sunt millia martyrum, toto orbe terrarum.

9. Conceptio Christi de Spiritu sancto. Iustitia Ioseph sincera, non seua. Hoc enim quod sequitur uolunt illi ridere, qui uolunt fidem derogare Libris euangelicis: ut nos ueluti ostendant temere credidisse quod dicitur: Cum esset desponsata mater eius Maria Ioseph, antequam conuenirent, inuenta est in utero habens de Spiritu sancto. Ioseph autem uir eius cum esset iustus, et nollet eam traducere, uoluit eam occulte dimittere. Quia enim de se grauidam non esse sciebat, iam uelut consequenter adulteram existimabat. Cum esset iustus, sicut Scriptura dicit, et nollet eam traducere, id est diuulgare, nam hoc etiam multi codices habent; uoluit eam occulte dimittere. Turbatur quidem maritus, sed non seuit iustus. Tanta enim iustitia tribuitur huic uiro, ut nec uellet habere adulteram, nec auderet punire uulgatam. uoluit eam, inquit, occulte dimittere: quia non solum eam punire noluit, sed nec prodere. Attendite sinceram iustitiam. Non enim propterea parcere uolebat, quod habere cupiebat. Multi enim amore carnali adulteris uxoribus parcunt, uolentes eas et adulteras habere, ut eis per carnalem concupiscentiam perfruantur. Hic autem uir iustus habere eam non uult: ergo non carnaliter diligit. Et tamen punire non uult: ergo misericorditer parcit. Qualis hic iustus est? Nec tenet adulteram, nec propterea parcere uidetur  , quia libidinose diligeret: et tamen nec punit, nec prodit. Merito plane testis electus est uirginitatis uxoris. Qui ergo humana infirmitate turbabatur, diuina auctoritate firmatus est.



CAPUT uII.

10. Interpretatio nominis Iesu. Sequitur enim, et dicit Euangelista: Hec eo cogitante, ecce angelus Domini in somnis apparuit ei dicens: Ioseph, noli timere accipere Mariam coniugem tuam. Quod enim in ea natum est, de Spiritu sancto est. Pariet autem filium, et uocabis nomen eius Iesum. Quare Iesum? Ipse enim, inquit, saluum faciet populum suum a peccatis eorum . Intelligitur ergo Iesum hebrea lingua, latine interpretari Saluatorem, quod ex ipsa nominis expositione aduertimus. Tanquam enim quereretur, quare Iesum?  continuo subiecit, rationem uocabuli aperiens, Ipse enim, inquit, saluum faciet populum suum a peccatis eorum. Hoc pie credimus, hoc firmissime retinemus, natum Christum de Spiritu sancto ex uirgine Maria.

11. Utilitas hereticorum. Utilitas per Iudam proditorem. Illi ergo quid dicunt? Si inuenero, inquit, mendacium, totum certe non credis. Inueni, uideamus. Numero generationes. Illi enim per calumnias suas ad id nos inuitant, et adducunt. Si pie uiuamus, si Christum credamus, si non de nido ante tempus cupiamus uolare, ad id nos adducunt, ut mysteria cognoscamus. Intendat itaque Sanctitas uestra utilitatem hereticorum; et utilitatem quidem secundum Deum, etiam malis bene utentem. Secundum ipsos uero hoc redditur, quod uoluerunt [1 1Kb] ; non hoc quod de ipsis Deus bene facit. Sicut de Iuda quantum boni fecit? Passione Domini salue facte sunt gentes. Sed ut pateretur Dominus, Iudas eum tradidit. Deus ergo et gentes liberat passo Filio, et Iudam punit pro scelere suo. Sacramenta enim que illic latent, nemo discuteret, simpliciore contentus fide; et ideo nemo inueniret, quia nemo discuteret, nisi pulsantibus calumniatoribus. Cum enim heretici calumniantur, paruuli perturbantur: cum perturbantur, inquirunt: inquisitio eorum, quasi percussio est de capite in ubera matris, ut tantum manent, quantum paruulis sat est. Illi turbati querunt; qui autem norunt et didicerunt, quia scrutati sunt, et aperuit illis pulsantibus Deus, aperiunt et ipsi turbatis. Et sic fit ut illi sint utiles ad inueniendam ueritatem, dum calumniantur ad seducendum in errorem. Negligentius enim ueritas quereretur, si mendaces aduersarios non haberet. Oportet enim, inquit, et hereses esse. Et quasi quereremus causam, subiecit statim, Ut probati manifesti fiant inter uos .



CAPUT uIII.

12. Generationes ter quatuordecim apud Mattheum inueniuntur, Iechonia bis numerato. Quid ergo illi dicunt? Ecce Mattheus numerat generationes, et dicit ab Abraham usque ad Dauid esse quatuordecim, et a Dauid usque ad transmigrationem Babylonis quatuordecim, et a transmigratione in Babyloniam usque ad Christum quatuordecim. Duc in se ter quatuordecim, fiunt quadraginta duo. Numerant autem, et inueniunt quadraginta et unam generationem, et mouent calumniam, et irridentes insultant. Quid sibi ergo uult, cum dicatur in Euangelio ter esse quatuordecim, tamen omnes numerate inueniuntur non quadraginta due, sed quadraginta et una? Sine dubio magnum sacramentum est. Et gaudemus gratias agentes Domino, quia et per occasionem calumniantium inuenimus aliquid quod quanto magis tegebatur querendum, tanto magis delectet inuentum. Sicut enim prelocuti sumus, edimus spectaculum mentium. Ab Abraham igitur usque ad Dauid, quatuordecim sunt. Inde incipit numerus a Salomone: Dauid enim genuit Salomonem. Incipit autem numerus a Salomone, et peruenit ad Iechoniam, qui cum uiueret facta est transmigratio in Babyloniam; et sunt alie quatuordecim generationes, annumerato  Salomone a capite alterius interualli, annumerato etiam Iechonia, ad quem clauditur ipse numerus, ut impleantur quatuordecim. Tertium uero interuallum ab ipso Iechonia incipit.

13. Cur Iechonias bis numeretur. Intendat Sanctitas uestra rem mysticam et dulcem: fateor uobis gustatum cordis mei; unde credo quia cum protulero, et gustaueritis, idipsum renuntiabitis. Intendite ergo. A Iechonia ipso incipiente numero tertii interualli, usque ad Dominum Iesum Christum fiunt quatuordecim: quia Iechonias ille et finalis superioris interualli, et initialis sequentis interualli bis numeratur. Sed dixerit aliquis: Quare Iechonias bis numeratur? Nihil gestum est antea in populo Isrel, quod non esset mysterium futurorum. Iechonias quidem non irrationabiliter bis numeratur: quia et si sit terminus inter duos agros, uel lapis, uel discretio aliqua macerie, et ille qui est ex hac parte, usque ad ipsam maceriam metitur, et ille qui ex altera parte est, ab ipsa iterum sumit exordium metiendi. Sed quare hoc non factum est in prima connexione interualli, ubi ab Abraham numeramus quatuordecim generationes usque ad Dauid, et alias quatuordecim non repetito Dauid, sed a Salomone incipimus numerare, reddenda causa est, que magnum continet sacramentum. Intendat Sanctitas uestra. Tunc facta est transmigratio in Babyloniam, quando in locum patris sui defuncti Iechonias rex constitutus est. Ablatum est ei regnum, et alius constitutus est in locum eius. Sed tamen uiuente Iechonia facta est transmigratio ad Gentes. Nulla enim culpa Iechonie dicitur, quare sit regno priuatus: sed magis illorum peccata inducuntur, qui ei successerunt. Sequitur ergo captiuitas, itur in Babyloniam. Non eunt soli mali; sed cum his pergunt etiam sancti. In illa captiuitate erat Ezechiel propheta, in illa erat Daniel; ibi erant tres pueri inter flammas nobilitati. Ierunt autem secundum prophetiam Ieremie prophete.



CAPUT IX.

14. Transitus Euangelii ad Gentes figuratus in transmigratione Babylonis. Mementote Iechoniam sine ulla culpa improbatum, inde destitisse regnare, et fecisse transitum ad Gentes, cum transmigratum est in Babyloniam: et attendite premonstratam imaginem rerum futurarum in Domino Iesu Christo. Noluerunt enim Iudei sibi regnare Dominum nostrum Iesum Christum, in quo nullam culpam inuenerunt. Reprobatus est in se, reprobatus etiam in seruis suis; et transitum est in Gentes, tanquam in Babyloniam. Hoc enim et Ieremias prophetabat, iubere Dominum ut irent in Babyloniam. Et quicumque alii Prophete dicebant populo ut non irent in Babyloniam, Ieremias pseudoprophetas arguebat. Qui Scripturas legunt, recordentur nobiscum: qui non legunt, credant nobis. Minabatur ergo Ieremias ex persona Domini eis qui nolebant ire in Babyloniam: eis autem qui irent, promittebat ibi quietem, et quamdam felicitatem in nouellandis uineis et plantandis hortis et ubertate fructuum . Quomodo ergo iam non in figura, sed in ueritate populus Isrel transit  in Babyloniam? Unde erant Apostoli? Nonne de gente Iudeorum? Unde ipse Paulus? Nam et ego, inquit, Isrelita sum, ex semine Abrahe, ex tribu Beniamin . Crediderunt ergo in Dominum multi de Iudeis. Inde electi sunt Apostoli: inde erant plus quam quingenti fratres, qui Dominum post resurrectionem uidere meruerunt : inde erant centum uiginti in domo, quando Spiritus sanctus aduenit . Quid autem dicit Apostolus in Actibus Apostolorum, cum respuerent uerbum ueritatis Iudei? Ad uos, inquit, missi eramus; sed quoniam respuistis uerbum Dei, ecce conuertimus nos ad Gentes . Facta est ergo transmigratio in Babyloniam secundum spiritualem dispensationem temporis Incarnationis Domini, que tunc presignata est tempore Ieremie. Sed quid dicit Ieremias transmigrantibus de his Babyloniis? Quia in pace ipsorum erit, inquit, pax uestra . Cum ergo transmigraret etiam per Christum et Apostolos Isrel in Babyloniam, hoc est Euangelium ueniret ad Gentes, quid dicit Apostolus quasi ex uoce tunc Ieremie? Obsecro ergo primum omnium fieri deprecationes, orationes, interpellationes, gratiarum actiones pro omnibus hominibus, pro regibus et his qui in sublimitate sunt constituti; ut quietam et tranquillam uitam agamus, cum omni pietate et castitate . Nondum erant reges christiani, et orabat pro eis. Orans ergo Isrel in Babylonia, exauditus est. Exaudite sunt uoces Ecclesie, facti sunt christiani: et uidetis impleri quod figuraliter dictum est, In eorum pace, erit pax uestra. Acceperunt enim pacem Christi, et destiterunt persequi Christianos; ut iam in securitate pacis edificarentur ecclesie, et plantarentur populi in agricultura Dei, et fructificarent omnes gentes fide, spe et caritate que est in Christo.

15. Christus inter Iudeos et Gentes lapis angularis in Iechonia adumbratus. Facta est transmigratio in Babyloniam tunc per Iechoniam, qui non est permissus regnare in Iudeorum gente, typo Christi, quem Iudei sibi regnare noluerunt. Transitum fecit Isrel ad Gentes, id est predicatores Euangelii transierunt ad populos Gentium. Quid ergo miraris quod bis numeratur Iechonias? Etenim si Christi figuram gerebat a Iudeis transeuntis ad Gentes; attende quid est Christus inter Iudeos et Gentes. Nonne ipse est ille lapis angularis? Attende in angulo terminum parietis unius, et initium parietis alterius. Usque ad ipsum lapidem metiris unum parietem, et ab ipso alterum. Bis ergo numeratur lapis angularis, qui connectit utrumque parietem. Iechonias ergo gestans figuram Domini, tanquam lapis angularis typum preferebat. Et sicut Iechonias regnare non est permissus Iudeis, sed itum est in Babyloniam; sic Christus lapis quem reprobauerunt edificantes, factus est in caput anguli , ut Euangelium perueniret ad Gentes. Noli ergo dubitare bis numerare caput anguli, et occurrit tibi numerus scriptus; atque ita quatuordecim sunt, et quatuordecim, et quatuordecim: et non sunt tamen quadraginta due generationes, sed quadraginta et una.  Quia sicut ordo lapidum cum per lineam rectam dirigitur, omnes singillatim numerantur; cum autem detorquetur ordo, ut angulum faciat, illum lapidem indetorquetur oportet bis numerari; quia et ad illum ordinem pertinet, qui usque ad ipsum finitur, et ad illum qui ab ipso incipit: sic ordo generationum quamdiu in illo populo mansit, in bis septeno, id est, interuallo non fecit angulum; cum autem detortus ordo est, ut transmigraretur in Babyloniam, uelut a Iechonia quidam factus est angulus; ut eum in typo illius uenerandi lapidis angularis bis numerare oporteret.



CAPUT X.

16. Cur genealogia Christi deducitur per Ioseph. Ioseph uerus maritus Marie. Altera illorum calumniatio est. Per Ioseph, inquiunt, generationes Christi, et non per Mariam numerantur. Attendat paulisper Sanctitas uestra. Non, inquiunt, per Ioseph debuit. Quare non debuit per Ioseph? Numquid non erat maritus Marie Ioseph? Non, inquiunt. Quis hoc dicit? Scriptura enim dicit angelica auctoritate quod maritus erat. Noli timere, inquit, accipere Mariam coniugem tuam. Quod enim in illa natum est, de Spiritu sancto est. Ei quoque iubetur ut puero nomen imponat, quamuis non de semine suo nato. Pariet, inquit, filium, et uocabis nomen eius Iesum. Sed hoc intendit Scriptura, quod non sit natus de semine Ioseph, cum sollicito unde esset illa grauis utero, dicitur, De Spiritu sancto est. Et tamen paterna ei non aufertur auctoritas; cum iubetur puero nomen imponere. Denique et ipsa uirgo Maria bene sibi conscia quod non ex eius complexu et concubitu conceperit Christum, tamen eum patrem Christi dicit.

17. Ioseph pater Christi a Maria dictus, quomodo. Christus non se negat filium Ioseph. Attendite quemadmodum. Cum esset duodecim annorum Dominus iehsu Christus secundum hominem, qui secundum Deum est ante tempora et sine tempore, remansit ab eis in templo, et disputabat cum senioribus, et admirabantur super doctrina eius. Illi autem redeuntes de Ierosolymis quesierunt illum in comitatu suo, inter eos scilicet qui secum ambulabant; et non eum inuenientes, turbati redierunt Ierosolymam, eumque disputantem in templo cum senioribus inuenerunt, cum esset, ut dixi, annorum duodecim. Sed quid mirum? uerbum Dei nunquam tacet: sed non semper auditur. Inuenitur ergo in templo, et dicit ei mater eius: Quid nobis fecisti sic? Pater tuus et ego dolentes querebamus te. Et ille: Non sciebatis quia oportet me in his esse que Patris mei sunt ? Hoc propterea dixit, quia Filius Dei erat in templo Dei. Templum enim illud non erat Ioseph, sed Dei. Ecce, inquit aliquis, non se concessit esse filium Ioseph. Attendite aliquanto patientius, fratres, propter angustias temporis, ut sermoni sufficiant. Cum dixisset Maria, Pater tuus et ego dolentes querebamus te; ille respondit, Non sciebatis quia in his oportet me esse que Patris mei sunt? Non enim sic se uolebat esse filium illorum, ut non intelligeretur Filius Dei. Filius enim Dei, semper Filius Dei, creans illos ipsos. Filius autem hominis ex tempore, natus de uirgine sine semine  maritali, parentem tamen habebat utrumque. Unde hoc probamus? Iam dixit Maria, Pater tuus et ego dolentes querebamus te.



CAPUT XI.

18. Marie modestia et humilitas imitanda feminis. Maria uirgo et mulier dicta. Symbolum fidei. Primo non est pretermittenda, fratres, maxime propter disciplinam feminarum, sororum nostrarum, tam sancta modestia uirginis Marie. Christum pepererat, angelus ad eam uenerat, et dixerat ei, Ecce concipies in utero, et paries filium, et uocabis nomen eius Iesum. Hic erit magnus, et Filius Altissimi uocabitur . Meruerat parere Filium Altissimi, et erat humillima: nec se marito, nec in ordine nominis preferebat, ut diceret, Ego et pater tuus; sed, Pater tuus, inquit, et ego. Non attendit sui uteri dignitatem: sed attendit ordinem coniugalem. Non enim humilis Christus matrem suam superbire docuisset. Pater tuus et ego dolentes querebamus te. Pater tuus, inquit, et ego: quia caput mulieris uir . Quanto minus debent superbire cetere femine? Nam et ipsa Maria mulier dicta est, non corrupta uirginitate, sed appellatione propria gentis sue. Dixit enim de Domino Iesu Christo et Apostolus, Factum ex muliere : non tamen interrupit ordinem et textum fidei nostre, qua confitemur natum de Spiritu sancto, et uirgine Maria. Illa enim uirgo concepit, uirgo peperit, uirgo permansit. Sed mulieres omnes feminas illi appellauerunt, proprietate lingue hebree. Audi euidentissimum exemplum. Prima femina, quam fecit Deus sumptam de latere uiri, antequam cum uiro concumberet, quod posteaquam de paradiso exierunt scribitur factum, tamen mulier iam uocabatur, dicente Scriptura, Formauit eam in mulierem .

19. Christus patrem Ioseph non negat. Obedientia pueri Iesu imitanda pueris. Quod ergo respondet Dominus iehsu Christus, Oportebat me esse in his que Patris mei sunt; non sic indicat Patrem Deum, ut neget patrem Ioseph. Unde hoc probamus? secundum Scripturam, que sic ait: Et dixit ad illos: Non sciebatis quia in his que Patris mei sunt oportet me esse. Illi autem non intellexerunt quid illis locutus est. Et cum descendisset cum illis, uenit Nazareth, et erat subditus illis . Non dixit, Erat subditus matri; aut, erat subditus ei: sed, erat, inquit, subditus illis. Quibus subditus erat? Nonne parentibus? Ambo parentes erant, quibus ille subditus erat, ea dignatione qua filius hominis erat.



CAPUT XII.

Iamdudum precepta femine accipiebant: nunc pueri accipiant, ut obsequantur parentibus, eisque sint subditi. Christo mundus subditus, Christus parentibus subditus.

20. Christus et filius et Dominus Dauid. uidetis ergo, fratres, quod non ita dixerit, Oportet me in his que Patris mei sunt esse, ut intelligeremus quasi dictum, uos non estis parentes mei. Sed parentes illi temporaliter, Pater ille sempiterne. Parentes illi filii hominis, Pater ille uerbi et Sapientie sue, Pater uirtutis sue, per quam cuncta formauit. Si per illam  formantur uniuersa, que attingit a fine usque ad finem fortiter et disponit omnia suauiter , per Filium Dei et illi formati sunt, quibus idem ipse postea filius hominis subderetur. Et Apostolus dicit eum filium Dauid: Qui factus est ei, inquit, ex semine Dauid, secundum carnem . Sed tamen ipse Dominus questionem proponit Iudeis, quam in his ipsis uerbis soluit Apostolus. Cum enim diceret, Qui factus est ei ex semine Dauid; ad hoc addidit, secundum carnem, ut intelligeretur secundum diuinitatem non esse filius Dauid, sed Filius Dei, Dominus Dauid. Nam et alio loco sic dicit Apostolus, cum commendaret stirpem Iudeorum: Quorum patres, inquit, ex quibus Christus secundum carnem, qui est super omnia Deus benedictus in secula . Quod secundum carnem, inde filius Dauid: quod autem super omnia Deus benedictus in secula, inde Dominus Dauid. Dominus ergo Iudeis hoc dicit: Cuius esse filium dicitis Christum? Responderunt: Dauid. Hoc enim nouerant, quod facile capiebant ex predicatione Prophetarum. Et uere ipse erat ex semine Dauid, sed secundum carnem per uirginem Mariam desponsatam Ioseph. Cum ergo responderent Christum filium esse Dauid, ait illis iehsu: Quomodo ergo Dauid in spiritu uocat eum Dominum, dicens, Dixit Dominus Domino meo, Sede a dextris meis, quousque ponam inimicos tuos sub pedibus tuis? Si ergo Dauid in spiritu uocat eum Dominum, quomodo filius eius est? Et non potuerunt respondere Iudei . Sic habemus in Euangelio. Non se negauit filium esse Dauid; ut nescirent Dominum esse Dauid. Etenim tenebant in Christo quod factus est ex tempore: non in eo intelligebant quod est in eternitate. Quapropter docere illos uolens diuinitatem suam, questionem fecit de humanitate sua: tanquam diceret, Scitis Christum esse filium Dauid; respondete mihi quomodo sit et Dominus Dauid. Sed ne illi dicerent, Non est Dominus Dauid; ipsum Dauid testem interposuit. Et quid dicit [1 1Kb] ? uerum utique dicit. Nam et illud habes in Psalmis ad Dauid dicentem, De fructu uentris tui ponam super sedem tuam . Ecce filius Dauid. Quomodo et Dominus Dauid, qui filius Dauid? Dixit, inquit, Dominus Domino meo, Sede ad dexteram meam (Psal. . Miramini Dauid filium suum Dominum habere, cum uideatis Mariam suum Dominum peperisse? Dominus Dauid, quia Deus; Dominus Dauid, quia omnium: filius autem Dauid, quia filius hominis. Idem Dominus, idem filius: Dominus Dauid, qui cum in forma Dei esset, non rapinam arbitratus est esse equalis Deo: filius autem Dauid, quia semetipsum exinaniuit, formam serui accipiens .



CAPUT XIII.

21. Coniugium facit, non commixtio carnalis, sed caritas coniugalis. Coniugati abstinentes ex consensu. Non itaque propterea non fuit pater Ioseph, quia cum matre Domini non concubuit; quasi uxorem libido faciat, et non caritas coniugalis. Intendat Sanctitas uestra. Dicturus erat post aliquantum  temporis, Apostolus Christi in Ecclesia, Reliquum est ut qui habent uxores, tanquam non habentes sint . Et multos nouimus fratres nostros fructificantes in gratia, in nomine Christi ex consensu ab inuicem continere concupiscentiam carnis, non autem continere ab inuicem caritatem coniugalem. Quanto illa reprimitur, tanto ista fortius confirmatur. Nonne sunt coniuges qui sic uiuunt, non querentes ab inuicem fructum carnis, non exigentes ab inuicem debitum concupiscentie corporalis? Et tamen illa subiecta est uiro, quia sic decet; et tanto subiectior, quanto castior: et ille uxorem diligit uere, ut scriptum est, in honore et sanctificatione , tanquam coheredem gratie, sicut Christus, inquit, dilexit Ecclesiam . Ergo si copula est, si coniugium est, si non ideo non est coniugium, quia non fit illud quod etiam in non coniuge fieri potest, sed illicite potest: utinam possent omnes; sed multi non possunt. Non ergo ideo disiungant eos qui possunt, et propterea negent esse uel illum maritum, uel illam uxorem, quia non sibi carnaliter miscentur, sed cordibus connectuntur.

22. Carnalis commixtio nonnisi procreationis causa. Tabule matrimoniales. Adulterium unde. ueniale peccatum quando in usu matrimonii. Hinc intelligite, fratres mei, quid senserit Scriptura de illis parentibus nostris, qui sic erant coniugati, ut solam prolem de coniugibus quererent. Tam caste enim habebant illi, qui pro tempore et pro more gentis sue etiam plures habebant, ut non accederent ad carnalem commixtionem, nisi procreationis causa, uere habentes eas in honore. Ceterum qui uxoris carnem amplius appetit, quam prescribit limes ille, liberorum procreandorum causa, contra ipsas tabulas facit, quibus eam duxit uxorem. Recitantur tabule, et recitantur in conspectu omnium attestantium, et recitatur, Liberorum procreandorum causa; et uocantur tabule matrimoniales. Nisi ad hoc dentur, ad hoc accipiantur uxores, quis sana fronte dat filiam suam libidini aliene? Sed ut non erubescant parentes, cum dant, recitantur tabule; ut sint soceri, non lenones. Quid ergo de tabulis recitatur? Liberorum procreandorum causa. Tergitur frons patris atque serenatur, audita uoce tabularum. uideamus frontem uiri accipientis uxorem. Erubescat et maritus aliter accipere, si erubescit pater aliter dare. Sed si non possunt , exigant debitum; non progrediantur ultra debitores suos. Et femina et uir infirmitatem suam in se consolentur. Non eat ille ad alteram, et illa ad alterum: unde appellatum est adulterium, quasi ad alterum. Et si egrediuntur metas matrimonialis pacti, non egrediantur metas coniugalis tori. Numquid hoc non est peccatum, amplius quam liberorum procreandorum necessitas cogit, exigere a coniuge debitum? Est quidem peccatum, sed ueniale. Apostolus dicit, Hoc autem dico secundum ueniam: cum inde loqueretur, Nolite, inquit, fraudare inuicem, nisi ex consensu ad tempus, ut uacetis orationi; et iterum ad idipsum estote, ne uos tentet Satanas, propter intemperantiam  uestram. Quid est hoc? Ne ultra uires aliquid uobis imponatis; ne continendo a uobis inuicem, in adulteria corruatis. Ne uos tentet Satanas, propter intemperantiam uestram. Et ne forte quod permittebat iubere uideretur , statim subiunxit, Hoc autem dico secundum ueniam, non secundum imperium. Nam uellem omnes homines esse sicut me ipsum . Tanquam diceret: Non impero ut faciatis; sed ignosco si feceritis.



CAPUT XIu.

23. Duobus sustentaculis constat genus humanum. Ergo, fratres mei, intendite. Qui liberorum procreandorum causa habent uxores magni uiri, quales fuisse Patres legimus, et multis documentis inuenimus, clamantibus omnino sine dubitatione paginis sanctis: si qui ergo uiri propter creationem tantummodo liberorum uxores habent, si eis posset prestari ut haberent filios sine concubitu; nonne ineffabili gaudio tantum beneficium amplecterentur? nonne cum ingenti letitia susciperent? Duo sunt enim opera carnalia, quibus constat genus humanum: in que duo opera prudentes et sancti ex officio descendunt; imprudentes autem in ea per cupiditatem ruunt. Aliud est enim ad aliquid officio descendere, aliud in aliquid per cupiditatem cadere. Que sunt ista, quibus constat genus humanum? In nobis ipsis primum est, quod pertinet ad sumenda alimenta , manducare et bibere: si non feceris, morieris. Hoc ergo uno sustentaculo stat genus humanum, pro modo nature sue, manducandi et bibendi. Sed per hoc sustentaculum sustentantur homines quod ad se ipsos attinet: successioni autem non consulunt manducando et bibendo; sed uxores ducendo. Sic enim constat genus humanum, primo ut uiuant homines: sed quia diligentia quantalibet corpori adhibita non possunt utique semper uiuere; consequens prouisio est, ut nascentes succedant morientibus. Quia ita est genus humanum, sicut scriptum est, quomodo folia in arbore: sed in arbore olea, uel lauro, uel aliqua huiusmodi, que nunquam sine coma est; sed tamen non eadem semper habet folia. Nam quomodo scriptum est, alia generat, et alia deiicit : quia ea que suboriuntur, succedunt ruentibus aliis. Semper enim deiicit folia, semper foliis uestita est. Sic et genus humanum quotidie morientium detrimenta non sentit, per supplementa nascentium: et sic pro modo suo stat uniuersa species generis humani; et sicut folia in arbore semper uidentur, ita plena hominibus terra conspicitur. Si autem morerentur tantum, et non nascerentur; uelut arbores quedam omnibus foliis, ita terra omnibus hominibus nudaretur.

24. Ad uite necessaria alii libidine, alii ratione ducuntur. Cum ergo sic subsistat genus humanum, ut necessaria sint duo sustentacula, de quibus satis dictum est; ad utrumque sapiens et prudens et fidelis officio descendit, non libidine cadit. Ad manducandum et bibendum quam multi uoraciter irruunt, ibi ponentes totam uitam, quasi ipsam causam uiuendi? Nam  cum ideo manducent, ut uiuant; ideo se putant uiuere, ut manducent. Istos omnis sapiens reprehendit, et maxime diuina Scriptura, edaces, ebriosos, helluones, quorum Deus uenter est . Illos ad mensam non ducit, nisi concupiscentia carnis, non indigentia refectionis. Itaque isti cadunt in escam et potum. Illi autem qui descendunt ex officio uiuendi, non ideo uiuunt, ut comedant; sed ideo comedunt, ut uiuant. Itaque istis prudentibus et temperantibus si offerretur ut sine cibo et potu uiuerent; quanto gaudio amplecterentur hoc beneficium, ut quo cadere non consueuerunt [1 1Kb] , nec descendere cogerentur; sed semper suspenderentur in Domino, non deponeret eorum intentiones necessitas fulciendarum corporis ruinarum? Quomodo putatis Eliam sanctum accepisse, quando accepit calicem aque et collyridam panis, ut satis ei esset in alimentum quadraginta dierum ? Cum magna utique letitia: quia propter officium uite, non propter seruitutem concupiscentie, manducabat et bibebat. Tenta hoc prestare, si possis, homini qui beatitudinem totam et felicitatem in epulis, tanquam pecus in presepi, constituit. Odit beneficium tuum, repellit a se, penam putat. Sic et in illo officio coniugali, libidinosi homines uxores non propter aliud querunt: et ideo uix tandem ipsis uxoribus contenti sunt. Atque utinam si auferre non possunt aut nolunt libidinem, non ultra eam progredi sinant, quam prescribit debitum uxorium, etiam quod infirmitati conceditur. Sed plane tali homini si diceres, Quare ducis uxorem? responderet tibi fortasse uerecundatus, Propter filios. Si quis ei diceret, cui sine ulla dubitatione crederet, Potens est dare tibi, et omnino dabit tibi Deus filios, etiam non operanti opus illud cum uxore: ibi certe concluderetur atque fateretur quod non propter filios querebat uxorem. Confiteatur ergo infirmitatem: accipiat quod officio se accipere pretendebat [2 1Kb] .



CAPUT Xu.

25. Patribus concessum habere multas uxores ad hoc tantum ut filios procrearent. Sic illi priores sancti, homines Dei, filios querebant, filios suscipere uolebant. Ad hoc unum iungebantur feminis; ad hoc feminis miscebantur, ut filios procrearent. Ideo illis permissum est ut plures haberent. Nam si libido immoderata placeret Deo, sic permitteretur illo tempore, ut una femina haberet plures uiros, quomodo unus uir plures feminas. Quare omnes femine caste non habebant amplius uno uiro, uir autem plures feminas: nisi quia plures habere feminas unum uirum, pertinet ad prolis numerositatem; una autem femina non quo plures habuerit uiros, plures poterit parere filios? Quapropter, fratres, si Patres nostri non ob aliud quam ad liberos procreandos iungebantur et miscebantur feminis; magnum illis esset gaudium, si preter opus illud carnale possent habere filios, propter quos habendos ad illud non libidine ruebant, sed officio descendebant. Propter hoc Ioseph  non erat pater, quia sine concupiscentia carnis susceperat filium? Absit ut hoc sentiat castitas Christiana, quod nec Iudaica sentiebat. Diligite uxores uestras, sed caste diligite. Usque ad eum modum carnale opus expetite, ut filios procreetis. Et quia non aliter potestis habere filios, ad illud cum dolore descendite. Pena est enim illius Adam, de quo exorti sumus. Non extollamur de pena nostra. Pena est illius qui meruit mortaliter gignere; quia peccato mortalis effectus est. Ipsam penam non subtraxit Deus; ut meminisset homo unde reuocatur, et quo uocatur; et quereret illum amplexum, ubi nulla potest esse corruptio.

26. Dignitas uirginalis cepit a matre Domini. Ioseph quomodo uere pater Christi. Adoptio filiorum. Filii naturales et filii coniugales. In illo ergo populo quia oportebat fieri abundantem propagationem usque ad Christum, per numerositatem plebis in qua prefigurarentur omnia que prefiguranda erant Ecclesie documenta, habebant officium ducendarum uxorum per quas populus cresceret, in quo populo presignaretur Ecclesia.



CAPUT XuI.

At ubi natus est ipse Rex omnium gentium, cepit dignitas uirginalis a Matre Domini, que et filium habere meruit, et corrumpi non meruit. Sicut ergo erat illud coniugium, et sine ulla corruptione coniugium: sic quod caste uxor peperit, cur non caste maritus acciperet? Sicut enim caste coniux illa, sic ille caste maritus: et sicut illa caste mater, sic ille caste pater. Qui ergo dicit, Non debuit dici pater, quia non sic genuerat filium; libidinem querit in procreandis filiis, non caritatis affectum. Melius ille, quod alius carne implere desiderat, animo implebat. Nam et qui adoptant filios, castius eos corde gignunt, quos carne non possunt. uidete, fratres, uidete iura adoptionis, quomodo fit homo filius cuius semine natus non est; ut plus in eo iuris habeat uoluntas adoptantis, quam natura gignentis. Ita ergo non solum debuit esse pater Ioseph, sed maxime debuit. Nam et de feminis que uxores non sunt, generant homines filios, et dicuntur filii naturales; et preponuntur eis filii coniugales. Quantum pertinet ad opus carnis, equaliter nati sunt: unde isti preponuntur, nisi quia castior est uxoris caritas, de qua liberi procreantur? Non illic attenditui commixtio carnis, que in utraque femina par est. Ubi uincit uxor, nisi affectu fidei, affectu coniugii, affectu sincerioris castiorisque caritatis? Si ergo posset de uxore quisquam sine concubitu suscipere filios, non tanto debuit letius, quanto est illa castior, quam diligit amplius?



CAPUT XuII.

27. Duo patres Ioseph ad conciliandos Mattheum et Lucam recte admittuntur. Hinc iam etiam illud uidete posse fieri ut unus homo non solum duos filios habeat, sed et duos patres. Nominata enim adoptione, occurrat cogitationibus uestris posse fieri. Dicitur enim, Duos filios potest habere homo, duos autem patres non potest. Imo inuenitur posse habere etiam duos patres; si unus semine genuit, alius dilectione adoptauit. Si ergo possunt uni homini esse duo patres; potuit et Ioseph duos patres habere, ab altero generari, ab altero adoptari. Quod si potuit,  quid calumniantur illi, qui dicunt alias generationes secutum esse Mattheum, alias Lucam? Et reuera inuenimus, quod alias secutus est ille, alias ille. Nam Mattheus Iacob patrem dixit Ioseph. Lucas autem Heli. Et potest quidem uideri unus homo, cuius filius erat Ioseph, habuisse duo nomina. Sed quod auos et proauos et alios superius progeneratores diuersos enumerant, inque ipso numero plures alius, alius pauciores; manifeste ostenditur habuisse duos patres Ioseph. Iam remota questionis calumnia, quia fieri posse manifesta ratio demonstrauit, alium patrem esse qui genuit, alium qui adoptauit; duobus patribus constitutis, non est mirum si aui et proaui et ceteri parentes sursum uersus a diuersis patribus diuersi numerentur.



CAPUT XuIII.

28. Adoptio in sacris Litteris. Antiquorum cum ancillis concubitus quomodo sine adulterio. Nec uobis uideatur ius adoptionis a Scripturis nostris alienum, et quasi in consuetudine humanarum legum animaduersum, illi auctoritati diuinorum Librorum non posse congruere. Antiqua enim res est, et in ipsis eloquiis ecclesiasticis usitata, ut non sola origo seminis generet filium, sed et gratia uoluntatis. Nam et mulieres de semine uirorum suorum ex ancillis natos, si ipse non pepererant, filios adoptabant; quin etiam ut eis gignerentur, maritis imperabant: sicut Sara , sicut Rachel, sicut Lia . In quo officio uiri adulterium non committebant: quia uxoribus in ea re, que ad coniugale debitum pertinet, obediebant; secundum id quod dicit Apostolus, Mulier non habet potestatem corporis sui, sed uir: similiter et uir non habet potestatem corporis sui, sed mulier . Moyses etiam natus ex Hebrea matre, et expositus, a filia Pharaonis est adoptatus . Non erant quidem ipse iuris formule que sunt modo: sed arbitrium uoluntatis pro norma legis habebatur; sicut et alio loco dicit Apostolus, Quia gentes legem non habentes, naturaliter que legis sunt faciunt . Si autem feminis licebat eos filios facere, quos non ipse pepererant; cur non et uiris, quos non ipsi genuerant ex semine carnali, sed ex dilectione adoptandi? Nam et ipsum Iacob patriarcham tantorum filiorum patrem, legimus tamen sibi filios fecisse nepotes suos, filios Ioseph, ita dicentem: Isti duo mihi erunt, et accipient terram cum fratribus suis; quos alios genueris tibi sint . Nisi forte quis dixerit ipsum adoptionis uerbum, non inueniri in Scripturis sanctis. Quasi uero quidquam interest quo uocabulo appelletur, cum res ipsa sit, ut habeat filium mulier, quem carne non peperit; aut aliquem uir, quem carne non genuit. Et me quidem non repugnante non uocet adoptatum Ioseph, dummodo concedat eum filium esse potuisse etiam eius de cuius carne non erat natus. Quanquam Paulus apostolus etiam adoptionis nomen assidue commemoret, et in magno sacramento. Nam cum Dominum nostrum Iesum Christum unicum Dei Filium Scriptura testetur, fratres et coheredes quos habere dignatus est, adoptione quadam diuine gratie fieri dicit. Cum autem uenit, inquit, plenitudo temporis,  misit Deus Filium suum factum ex muliere, factum sub Lege; ut eos qui sub lege erant redimeret, ut adoptionem filiorum reciperemus . Et alio loco: In nobismetipsis, inquit, ingemiscimus, adoptionem exspectantes, redemptionem corporis nostri . Rursus et de Iudeis cum diceret: Optabam ego ipse anathema esse a Christo pro fratribus meis, cognatis secundum carnem, qui sunt Isrelite: quorum est, inquit, adoptio, et gloria, et Testamentum, et Legis constitutio; quorum patres, et ex quibus Christus secundum carnem, qui est super omnia Deus benedictus in secula . Ubi ostendit uetustum apud Iudeos fuisse uel nomen adoptionis, uel ipsam rem; sicut Testamentum et Legis constitutio, que simul commemorat.



CAPUT XIX.

29. Filii proprio quodam modo apud Iudeos. Generationes Domini uarie ab Euangelistis sine mendacio numerate. Huc accedit, quia erat alius modus proprius Iudeorum, quo fieret aliquis filius eius de quo non esset carnaliter natus. Propinqui enim propinquorum suorum sine liberis defunctorum ducebant uxores, ut semen defuncti suscitarent . Ita ille qui nascebatur, et illius erat filius de quo nascebatur, et illius in cuius successione nascebatur. Hec dicta sunt, ne quisquam existimans fieri non posse, ut recte unius hominis duo patres commemorentur, quemlibet Euangelistarum qui generationes Domini narrauerunt, sacrilega calumnia quasi de mendacio criminandum putet: presertim cum ipsis eorum uerbis nos uideamus admonitos. Mattheus quippe, qui eum patrem commemorare intelligitur, a quo genitus est Ioseph, ita generationes enumerat, Ille genuit illum, ut ad hoc peruenire possit quod ait in fine, Iacob genuit Ioseph. Lucas uero, quia non proprie dicitur genitus, qui uel adoptione efficitur filius, uel in successione mortui ex illa que uxor eius fuit nascitur, non dixit, Heli genuit Ioseph; aut, Ioseph quem genuit Heli: sed, qui fuit, inquit, filius Heli ; siue adoptando, siue a propinquo genitus in mortui successione nascendo.



CAPUT XX.

30. Quare per Ioseph numerantur, non per Mariam. Iam uero illud quia mouere non debet, quare per Ioseph, et non per Mariam generationes numerentur, satis dictum est: quia sicut illa sine carnali concupiscentia mater, sic ille sine carnali commixtione pater. Per illum ergo descendant, et per illum ascendant generationes. Nec eum propterea separemus, quia defuit carnalis concupiscentia. Maior puritas confirmet paternitatem: ne ipsa sancta Maria nos reprehendat. Illa enim nomen suum preponere noluit marito suo; sed dixit, Pater tuus et ego dolentes querebamus te . Non ergo faciant peruersi murmuratores, quod coniux casta non fecit. Numeremus ergo per Ioseph: quia sicut caste maritus, sic caste pater est. Sed preponamus uirum femine ordine nature et legis Dei. Nam si remoto illo illam constituamus [1 1Kb] ; dicit ille, et recte dicit,  Quare me separastis? Quare non per me generationes uel ascendunt, uel descendunt? An dicitur ei, Quia non tu genuisti opere carnis tue? Sed respondebit, Numquid et illa opere carnis sue peperit? Quod Spiritus sanctus operatus est, utrisque operatus est. Cum esset, inquit, homo iustus. Iustus ergo uir, iusta femina. Spiritus sanctus in amborum iustitia requiescens, ambobus filium dedit. Sed in eo sexu quem parere decebat, operatus est hoc, quod etiam marito nasceretur. Itaque ambobus dicit angelus ut puero nomen imponant; ubi parentum declaratur auctoritas. Nam et Zacarias cum adhuc mutus esset, filio nato mater nomen imponebat. Et cum illi qui aderant innuerent patri quid eum uellet uocari, acceptis pugillaribus hoc scripsit, quod illa iam dixerat . Dicitur et Marie, Ecce concipies filium, et uocabis nomen eius Iesum : dicitur etiam ad Ioseph, Ioseph fili Dauid, ne metueris accipere Mariam coniugem tuam. Quod enim in ea natum est, de Spiritu sancto est. Pariet autem filium, et uocabis nomen eius Iesum: hic saluabit populum suum a peccatis eorum . Dicitur etiam, Et peperit ei filium : ubi omnino pater non carne, sed caritate firmatur. Sic ergo pater sicuti est. Cautissime enim Euangeliste et prudentissime per illum numerant, siue Mattheus descendens ab Abraham usque ad Christum, siue Lucas ascendens a Christo per Abraham usque ad Deum. Ille descendens numerat, ille ascendens, ambo per Ioseph. Quare? Quia pater. Quare pater? Quia tanto firmius pater, quanto castius pater. Aliter quidem putabatur esse pater Domini nostri Iesu Christi, scilicet sicut ceteri patres carne generantes, non solo spirituali affectu liberos suscipientes. Nam dixit et Lucas, Qui putabatur esse pater Iesu . Quare putabatur? Quia humana putatio et existimatio illuc ferebatur, quod solet ab hominibus fieri. Non ergo de semine Ioseph Dominus, quamuis hoc putaretur: et tamen pietati et caritati Ioseph natus est de Maria uirgine filius, idemque Filius Dei.



CAPUT XXI.

31. Cur Mattheus descendens numerat, Lucas uero ascendens. Sed quare ille descendens numerat, quare iste ascendens? Quod, queso, intente, quantum Dominus adiuuerit, audiatis, iam securo animo, et ab omni molestia calumniarum nodosarum libero. Mattheus descendit per generationes, ut significet descendentem Dominum nostrum Iesum Christum ad portanda nostra peccata, ut in semine Abraham benedicerentur omnes gentes. Propterea non incipit ab Adam: totum enim genus humanum ab illo. Neque a Ne: quia et ab ipsa familia post diluuium omne genus humanum exortum est. Neque ad prophetie adimpletionem poterat pertinere homo Christus iehsu ex Adam, ex quo sunt omnes homines; aut ex Ne, ex quo rursus omnes homines: sed ex Abraham, qui tunc electus est in cuius semine benedicerentur omnes gentes, cum iam gentibus plena erat terra. Ascendit autem Lucas, non incipiens ab ipso nati Domini exordio generationes enumerare  sed ab eo loco, ubi eum narrat a Ioanne baptizatum. Sicut autem in Domini incarnatione suscipiuntur ab eo generis humani portanda peccata, sic in Baptismi consecratione purganda. Itaque ille descendentem significans ad peccata portanda, generationes descendens enumerat: iste autem ascendens, significans purgationem peccatorum, non utique suorum, sed nostrorum, ascendens generationes enumerat. Sed ille descendit per Salomonem, in cuius matre peccauit Dauid: iste ascendit per Nathan, alterum filium eiusdem Dauid, per quem  a peccato purgatus est. Legimus enim quod Nathan ad eum missus est, ut eum redargueret, et per penitentiam sanaretur . Occurrerunt ambo sibi in Dauid; ille descendens, iste ascendens: et inde usque ad Abraham, uel ab Abraham usque ad Dauid in nulla generatione diuersi sunt. Ita Christus et filius Dauid, et filius Abraham, transit ad Deum. Ad Deum quippe nos oportet in Baptismo renouatos a peccatorum abolitione reduci.



CAPUT XXII.

32. De quadragenario numero in generationibus Domini. Quadragenarii numeri significatus. In generationibus sane quas enumerat Mattheus, quadragenarius numerus eminet. Habent enim istum morem diuine Scripture, ut quod excesserit certos articulos numerorum aliquando non computent. Sic etiam quadringenti anni dicuntur post quos egressus est populus Isrel ex Aegypto ; cum sint quadringenti triginta. Sic et una generatio que quadragenarium numerum excedit, non aufert huic numero principatum. Hic autem numerus uitam significat, qua in hac terra laboratur, quamdiu peregrinamur a Domino, in qua necessaria est dispensatio temporaliter predicande ueritatis. Denarius enim numerus, quo significatur perfectio beatitudinis, quater multiplicatus, propter tempus quadripartitum, et mundum quadripartitum, quadragenarium numerum facit. Propterea quadraginta diebus ieiunatum est, et a Moyse , et ab Elia , et ab ipso Mediatore Domino nostro Iesu Christo : quia in hoc tempore necessaria est a corporalibus illecebris continentia. Quadraginta quoque annos in eremo populus peregrinatus est : quadraginta diebus diluuium factum est . Quadraginta dies post resurrectionem Dominus cum discipulis conuersatus est, persuadens eis resuscitati corporis ueritatem : ubi significauit in hac uita, qua peregrinamur a Domino, quod numerus quadragenarius, sicut dictum est, mystice insinuat necessariam nobis memoriam Dominici Corporis, quam in Ecclesia facimus, donec ueniat . Ad hanc ergo uitam quoniam descendit Dominus noster, et uerbum caro factum est, ut traderetur propter delicta nostra, et resurgeret propter iustificationem nostram ; quadragenarium numerum Mattheus secutus est: ut  una generatio que ibi excedit quadragenarium numerum, uel non impediat, sicuti triginta illi anni non impediunt quadringentorum perfectionem; uel hoc etiam ipsa significet, quia ipse Dominus quo iuncto fiunt quadraginta unum, ita descendit ad hanc uitam portaturus peccata nostra, ut tamen ab hac uita, propria et singulari excellentia, qua ita homo est ut etiam Deus sit, inueniatur exceptus. De hoc enim solo dicitur, quod de nullo homine sancto, quantalibet sapientia iustitiaque perfecto, dici potuit aut poterit: uerbum caro factum est .



CAPUT XXIII.

33. Cur generationes septuaginta septem numerat Lucas. Lucas autem qui ex baptismo Domini per generationes ascendit, septuagenarium et septimum numerum complet, incipiens ab ipso Domino nostro Iesu Christo per Ioseph ascendere, et perueniens ad Deum per Adam: id est, quia in hoc numero abolitio significatur omnium peccatorum, que fit in Baptismo, non quia ipsi Domino erat quod in baptismo dimitteretur; sed quia sua humilitate quid nobis esset utile commendauit. Et quamuis esset illud baptismum Ioannis; in eo tamen sensibiliter apparuit Trinitas Patris et Filii et Spiritus sancti, qua consecratus est ipsius Christi baptismus, quo baptizandi erant futuri Christiani: Pater, in uoce que facta est de celo; Filius, in ipso homine Mediatore; Spiritus sanctus, in columba .

34. Numeri septuaginta septem significatus. Quare autem septuagenarius et septimus numerus omnia peccata contineat que dimittuntur in Baptismo, hec probabilis ratio uidetur occurrere; quia denarius numerus perfectionem habet iustitie et beatitudinis, cum septenaria creatura Creatoris inheret Trinitati: unde etiam decalogus Legis in decem preceptis consecratus est. Transgressio autem denarii undenario numero significatur: et intelligitur peccatum esse transgressio, cum aliquid amplius homo appetens, iustitie regulam excedit. Unde et auaritiam radicem omnium malorum dicit Apostolus . Et anime a Deo fornicanti, ex eiusdem Domini persona dicitur: Sperabas si a me discessisses, aliquid amplius te habituram. Quia ergo transgressionem, id est peccatum ad se ipsum refert qui peccat, quia priuato quodam suo letari uult; unde reprehenduntur etiam qui sua querunt, non que Iesu Christi , et laudatur caritas non querens que sua sunt : propterea ipse undenarius numerus quo significatur transgressio, non decies multiplicatur, sed septies, et fiunt septuaginta septem. Non enim ad Conditoris Trinitatem, sed ad ipsam creaturam, id est, ad ipsum hominem pertinet transgressio, quam creaturam septenarius numerus ostendit. Tria propter animum, ubi est quedam imago Trinitatis Creatoris; ibi enim homo ad imaginem Dei factus est: et quatuor propter corpus. Notissima enim sunt quatuor primordia quibus corpus constat. Et cui nota non sunt, potest facile aduertere ipsum corpus mundi, in quo corpus nostrum per loca mouetur, quatuor habere quasi principales partes, quas etiam  Scriptura diuina assidue commemorat, Orientem et Occidentem, Meridianum et Aquilonem.



CAPUT XXIu.

Et quoniam peccata uel animo fiunt, sicut in sola uoluntate; uel etiam operibus corporis, iam uisibiliter: propterea Amos propheta assidue commemorat Deum minantem ac dicentem, In tribus et quatuor impietatibus non auersabor , id est, non dissimulabo. Tribus, propter animi; quatuor, propter corporis naturam: quibus duobus homo constat.

35. Scripture quomodo legende. Itaque undecim septies, sicut dictum est, transgressio iustitie relata ad hominem peccatorem facit numerum septuaginta septem; quo peccata omnia contineri significantur, que per Baptismum dimittuntur. Unde Lucas per septuaginta septem generationes ascendit ad Deum; ostendens reconciliari hominem Deo per abolitionem omnium peccatorum. Inde ipse Dominus Petro interroganti quoties fratri debeat ignoscere: Dico tibi, inquit, non septies, sed usque septuagies septies . Et si quid aliud de his secretis et thesauris mysteriorum Dei, a diligentioribus et dignioribus erui potest. Nos tamen pro nostro captu, quantum adiuuit et quantum dedit Dominus, pro angustia quoque temporis, que potuimus, diximus. Si quis uestrum amplius capit, ad illum pulset, a quo et nos quod capere, quod dicere possumus, sumimus. Illud ante omnia retinete, ut Scripturis sanctis nondum intellectis non perturbemini; intelligentes autem non inflemini: sed et quod non intelligitis, cum honore differatis; et quod intelligitis, cum caritate teneatis.



SERMO LII [* 1Kb]  . De uerbis Euangelii Matthei, cap. III, 13-17, uenit iehsu a Galilea in Iordanem ad Ioannem, ut baptizaretur ab eo, etc., de Trinitate  .



CAPUT PRIMUM.

1. Deus Trinitas in baptismo Christi commendatur. Euangelica lectio proposuit nobis unde loquamur ad Charitatem uestram, tanquam Domini imperio, et uere Domini imperio. Ab illo enim exspectauit cor meum tanquam iussionem proferendi sermonis, ut hinc eum intelligerem loqui me uelle, quod recitari ipse uoluisset. Audiat ergo studium et deuotio uestra, et adiuuet apud ipsum Dominum Deum nostrum laborem meum. uidemus enim et tanquam proposito diuino spectaculo contuemur, apud flumen Iordanis commendari nobis Deum nostrum in Trinitate. Cum enim ueniret iehsu, et baptizatus esset a Ioanne, Dominus a seruo : cum ergo baptizatus esset, aperti sunt celi, et descendit super eum Spiritus sanctus in specie columbe; deinde uox desuper consecuta est, Hic est Filius meus dilectus, in quo bene sensi. Habemus ergo distinctam quodam modo Trinitatem: in uoce Patrem, in homine Filium, in columba Spiritum sanctum. Hoc quidem commemorare opus erat; nam uidere facillimum est. Euidenter enim, nec ullo dubitationis scrupulo commendatur hec Trinitas. Nam ipse Dominus Christus in forma serui ueniens ad Ioannem, utique Filius est: non enim dici potest quod Pater est, aut dici potest quod Spiritus sanctus est. uenit, inquit, iehsu: utique Filius Dei. De columba quis dubitet; aut quis dicat, Quid est columba cum ipsum Euangelium testetur apertissime, Descendit super eum Spiritus sanctus in specie columbe? De uoce autem illa similiter nulla dubitatio quod Patris sit, cum dicit, Tu es Filius meus . Habemus ergo distinctam Trinitatem.



CAPUT II.

2. De Trinitate inseparabili difficultas. Et si consideremus loca, audeo dicere  quasi separabilem Trinitatem. Cum iehsu uenit ad fluuium, ex alio loco in alium locum; columba de celo descendit ad terram, de alio loco ad alium locum; uox ipsa Patris, nec de terra, nec de aqua sonuit, sed de celo: tria hec quasi separantur locis, separantur officiis, separantur operibus. Dicat mihi aliquis: Ostende inseparabilem Trinitatem. Memento catholicum te loqui, catholicis loqui. Fides enim nostra, id est, fides uera, fides recta, fides catholica, non opinione presumptionis, sed testimonio lectionis collecta, nec heretica temeritate incerta, sed apostolica ueritate fundata, hoc insinuat; hoc nouimus, hoc credimus. Hoc etsi non uidemus oculis, nec adhuc corde quamdiu fide mundamur; ipsa tamen fide rectissime, ac robustissime retinemus Patrem, Filium, Spiritum sanctum, inseparabilem esse Trinitatem, unum Deum, non tres deos. Ita tamen unum Deum, ut Filius non sit Pater, ut Pater non sit Filius, ut Spiritus sanctus nec Pater sit, nec Filius, sed Patris et Filii Spiritus. Hanc ineffabilem diuinitatem apud se ipsam manentem, omnia innouantem, creantem, recreantem, mittentem, reuocantem, iudicantem, liberantem; hanc ergo Trinitatem ineffabilem simul nouimus et inseparabilem.

3. Auxilii diuini necessitas ad soluendum nodum difficultatis. Quid ergo agimus? Ecce seorsum uenit Filius in homine, seorsum Spiritus sanctus de celo descendit in specie columbe, seorsum uox Patris de celo sonuit, Hic est Filius meus. Ubi est inseparabilis Trinitas? Fecit uos per me Deus intentos. Orate pro nobis, et quasi aperientes sinum [1 1Kb] : donet ipse unde quod aperuistis impleatur. Collaborate nobis. uidetis enim quid susceperimus; non solum quid, uerum etiam qui; unde uolumus dicere, ubi positi, quomodo positi in corpore quod corrumpitur et aggrauat animam, et deprimit terrena inhabitatio sensum multa cogitantem . Quando ergo  istum sensum a multis extraho, et ad unum Deum Trinitatem inseparabilem colligo, ut aliquid uideam quod dicam; putasne in hoc corpore quod aggrauat animam, ut aliquid uobis digne loquar, potero dicere, Quoniam ad te, Domine, animam meam leuaui ? Adiuuet me, leuet eam mecum. Nam infirmus sum illi, et grauis est mihi.



CAPUT III.

4. Opera Patris et Filii inseparabilia. Solet hec questio ab studiosissimis fratribus proponi, solet in amatorum uerbi Dei sermone uersari, solet pro hac multum pulsari ad Deum, dicentibus hominibus: Facit aliquid Pater, quod non facit Filius; aut facit aliquid Filius quod non facit Pater? Interim de Patre et Filio dicamus. Cum autem hinc expedierit conatum nostrum, cui dicimus, Adiutor meus esto, ne derelinquas me ; intelligitur etiam Spiritus sanctus ab operatione Patris et Filii nequaquam discedere. De Patre ergo et Filio, fratres, audite. Facit aliquid Pater sine Filio? Respondemus, Non. An dubitatis? Quid enim facit sine illo, per quem facta sunt omnia? Omnia, inquit, per ipsum facta sunt. Et satiate inculcans tardis [1 1Kb] , duris, litigiosis, addidit, Et sine ipso factum est nichil .

5. Pater omnia per Filium et fecit et regit. Quid igitur, fratres? Omnia per ipsum facta sunt; intelligimus utique uniuersam creaturam factam per Filium, fecisse Patrem per uerbum suum, Deum per uirtutem et Sapientiam suam: numquid dicturi sumus, Omnia quidem, quando creata sunt, per ipsum facta sunt, sed nunc non omnia per ipsum facit Pater? Absit. Recedat hec cogitatio a fidelium cordibus, abigatur a sensu deuotorum, ab intellectu piorum. Fieri non potest ut per ipsum creauerit, et non per ipsum gubernet. Absit ut sine ipso regatur quod est, quando per ipsum factum est ut esset. Sed et hoc testimonio Scripture doceamus, non solum per ipsum facta et creata omnia, sicut ex Euangelio commemorauimus, Omnia per ipsum facta sunt, et sine ipso factum est nichil: sed per ipsum etiam regi et disponi que facta sunt. Agnoscitis ergo Christum Dei uirtutem et Dei Sapientiam: agnoscite dictum et de Sapientia, Attingit a fine usque ad finem fortiter, et disponit omnia suauiter . Non ergo dubitemus per ipsum regi omnia, per quem facta sunt omnia. Nihil itaque Pater sine Filio, nichil Filius sine Patre facit.

6. Difficultas: an Filii natiuitas et passio sit etiam Patris. Patripassianorum heresis. Occurrit itaque questio, quam in nomine Domini et eius uoluntate soluendam suscepimus. Si nichil facit Pater sine Filio, et nichil Filius sine Patre; nonne quasi consequens erit ut et Patrem dicamus natum de uirgine Maria, Patrem passum sub Pontio Pilato, Patrem resurrexisse et in celum ascendisse? Absit. Non hoc dicimus, quia non hoc credimus. Credidi enim propter quod locutus sum: et nos credimus propter quod et loquimur . Quid est in fide  ? Quia Filius de uirgine natus est, non Pater.  Quid est in fide? Quia Filius passus est sub Pontio Pilato, et mortuus, non Pater. Excidit nobis, quosdam male intelligentes uocari Patripassianos, qui dicunt ipsum Patrem natum ex femina, ipsum Patrem passum, ipsum esse Patrem qui est Filius, duo esse nomina, non res duas. Et remouit istos Ecclesia catholica a communione sanctorum, ne aliquem deciperent, ut separati litigarent.

7. Difficultatis nodus. Reuocemus ergo difficultatem questionis sensibus uestris. Dicat aliquis mihi: Tu dixisti, nichil Patrem facere sine Filio, neque Filium sine Patre; et testimonia de Scripturis adhibuisti, nichil facere Patrem sine Filio, quia omnia per ipsum facta sunt; nec quod factum est regi sine Filio, quia ipse est Sapientia Patris, attingens a fine usque ad finem fortiter, et disponens omnia suauiter. Modo mihi dicis quasi contra te ipsum loquens: Filius natus est de uirgine, non Pater; Filius passus est, non Pater; Filius resurrexit, non Pater. Ecce teneo aliquid facere Filium, quod non facit Pater. Aut ergo confitere, facere aliquid Filium sine Patre; aut confitere etiam Patrem natum, passum, mortuum, resurrexisse. Aut illud, aut illud dic: elige unum de duobus. Ego neutrum eligo, nec hoc, nec illud dico. Nec aliquid facere Filium sine Patre dico; quia mentior, si hoc dixero: nec Patrem natum, passum, mortuum, resurrexisse dico; quia nichilominus mentior, si hoc dixero. Quomodo, inquit, explicaberis ab his angustiis?



CAPUT Iu.

8. Filii solius est natiuitas ex uirgine, sed facta est a Patre et Filio. Placet uobis questio proposita: Deus adiuuet, ut placeat et soluta. Ecce quod dico, ut liberet et me et uos. In una enim fide stamus in nomine Christi, et in una domo sub uno Domino uiuimus, et in uno corpore membra sub uno capite sumus, et uno spiritu uegetamur. Ut ergo Dominus ab his angustiis molestissime questionis liberet, et me qui loquor, et uos qui auditis, hoc dico: Filius quidem, non Pater, natus est de uirgine Maria; sed ipsam natiuitatem Filii, non Patris, de uirgine Maria, et Pater et Filius operatus est. Non est quidem passus Pater, sed Filius: passionem tamen Filii et Pater et Filius operatus est. Non resurrexit Pater, sed Filius: resurrectionem tamen Filii et Pater et Filius operatus est. De questione ista uidemur iam expediti; sed forte uerbis meis, uideamus etiam utrum uerbis diuinis. Pertinet ergo ad me sanctorum Librorum testimoniis demonstrare, natiuitatem Filii et Patrem operatum et Filium; ita passionem; ita resurrectionem: ut cum Filii tantum sit et natiuitas et passio et resurrectio; hec tamen tria que ad Filium solum pertinent, nec a Patre solo facta sint, nec a solo Filio, sed a Patre utique et Filio. Probemus singula, iudices auditis, causa proposita est, testes procedant. Dicat mihi iudicium uestrum, quod solet causas agentibus dici: Doce quod promittis  . Doceo plane adiuuante Domino, et celestis iuris recito  lectionem. Intente audistis proponentem, audite intentius iam probantem.

9. Filii natiuitatem esse factam a Patre. Paulus iuris diuini consultus. De Christi natiuitate mihi primo docendum est, quomodo eam et Pater fecerit, et Filius fecerit, quamuis nonnisi ad Filium pertineat quod fecit Pater et Filius. Paulum recito, idoneum iuris diuini consultum. Nam et causidici habent hodie Paulum dictantem iura litigatorum, non Christianorum. Recito, inquam, Paulum dictantem pacis iura, non litis. Ostendat nobis sanctus Apostolus, quomodo natiuitatem Filii Pater operatus sit. Cum autem uenit, inquit, plenitudo temporis, misit Deus Filium suum factum ex muliere, factum sub Lege, ut eos qui sub Lege erant redimeret . Audistis, et quia planum et apertum est, intellexistis. Ecce Pater fecit Filium nasci de uirgine. Cum enim uenisset plenitudo temporis, misit Deus Filium suum, utique Pater Christum. Quomodo eum misit? Factum ex muliere, factum sub Lege. Fecit ergo eum Pater ex muliere sub Lege.

10. Locus Apostoli quo dicitur Christus de muliere natus. An forte hoc mouet, quia de uirgine dixi, et Paulus dicit ex muliere? Non moueat, non immoremur: neque enim rudibus loquor. Utrumque Scriptura dicit, et ex uirgine, et ex muliere. Ex uirgine quomodo? Ecce uirgo in utero accipet, et pariet Filium . Ex muliere autem, sicut audistis: non est contrarium. Proprietas enim locutionis hebree mulieres, non corruptas uirginitate, sed feminas appellat. Habes euidentem Scripturam Geneseos, quando ipsa primo Eua facta est: Formauit eam in mulierem . Dicit etiam alio loco Scriptura, iubere Deum separari mulieres, que non cognouerunt cubile uiri . Hoc ergo iam notum esse debet; nec teneat nos, ut alia, que merito tenebunt, Domino adiuuante, explicare possimus.

11. Factam a Filio quoque natiuitatem Filii. Probauimus ergo natiuitatem Filii a Patre factam, probemus et a Filio factam. Quid est natiuitas Filii de uirgine Maria? Certe assumptio forme serui in uirginis utero. Numquidnam est aliud nasci Filio, nisi accipere formam serui in uirginis utero? Audi quia hoc et Filius fecit: Qui cum in forma Dei esset, non rapinam arbitratus est esse equalis Deo; sed semetipsum exinaniuit, formam serui accipiens . Cum uenit plenitudo temporis, misit Deus Filium suum factum ex muliere; qui factus est ei ex semine Dauid secundum carnem : uidemus ergo natiuitatem Filii a Patre factam; sed quia ipse Filius semetipsum exinaniuit, formam serui accipiens, uidemus natiuitatem Filii et ab ipso Filio factam. Probatum est hoc; transeamus hinc: intenti aliud accipite, quod ex ordine sequitur.

12. Passio etiam Filii a Patre et Filio. Probemus et passionem Filii, et a Patre factam, et a Filio factam. Faciat Pater passionem Filii: Qui proprio Filio non pepercit, sed pro nobis omnibus tradidit illum . Faciat et Filius passionem suam: Qui me dilexit, et tradidit semetipsum pro me . Tradidit Pater Filium, tradidit Filius se ipsum. Passio hec uni facta est, sed ab utroque facta est. Sicut ergo natiuitatem, ita passionem Christi nec Pater sine Filio fecit, nec Filius sine Patre. Tradidit Pater Filium, tradidit Filius se ipsum. Quid hic fecit Iudas, nisi peccatum? Transeamus, et hinc ueniamus ad resurrectionem.

13. Idem de Christi resurrectione probatur. uideamus Filium quidem, non Patrem, resurgentem, sed resurrectionem Filii et Patrem et Filium facientem. Operetur Pater resurrectionem Filii. Propter hoc enim exaltauit eum, et donauit ei nomen quod est super omne nomen . Resuscitauit ergo Pater Filium, exaltando eum et excitando eum a mortuis. Numquid et Filius resuscitauit semetipsum? Resuscitauit plane. In figura sui corporis de templo dixit: Soluite templum hoc, et in triduo resuscitabo illud . Postremo sicut ad passionem pertinet animam ponere, sic ad resurrectionem animam iterum sumere: uideamus si Filius quidem animam suam posuit, et ei animam suam Pater reddidit, non ipse sibi. Pater enim quia reddidit, manifestum est. Inde enim Psalmus dicit, Et resuscita me, et reddam illis . Sed quia et Filius animam suam sibi reddidit, quid a nobis exspectatis? Ipse dicat: Potestatem habeo ponendi animam meam. Nondum dixi quod promisi. Ponendi dixi: sed iam clamatis [1 1Kb] , quia preuolatis. Eruditi quippe in schola magistri celestis, tanquam lectiones intente audientes, pie reddentes, quid sequatur non ignoratis. Potestatem, inquit, habeo ponendi animam meam, et potestatem habeo iterum sumendi eam. Nemo tollit eam a me: sed ego pono eam a me, et iterum sumo eam .



CAPUT u.

14. Replicatio doctrine explicate. Exsoluimus que promisimus: propositiones nostras firmissimis, ut arbitror, testimoniorum documentis probauimus. Tenete quod audistis. Breuiter replico, et rem utilissimam, quantum existimo, mentibus uestris collocandam commendo. Pater non est natus de uirgine: natiuitatem tamen istam Filii et Pater et Filius operatus est ex uirgine. Pater non est passus in cruce: passionem tamen Filii et Pater et Filius operatus est. Non resurrexit Pater a mortuis: resurrectionem tamen Filii et Pater et Filius operatus est. Habetis personarum distinctionem, et operationis inseparabilitatem. Non ergo dicamus aliquid Patrem operari sine Filio, aliquid Filium sine Patre. An forte miracula que fecit iehsu, mouent uos, ne forte aliqua ipse fecerit, que non fecit Pater? Et ubi est, Pater autem in me manens, ipse facit opera ? Hec que diximus plana erant, tantum dicenda erant: non laborandum ut intelligerentur, sed curandum ut commemorarentur.

15. Deus ad modum corporis in spatio non cogitandus. Aliquid adhuc uolo dicere, ubi uere et acriorem intentionem uestram requiro, et deuotionem apud Deum. Etenim locis corporalibus non tenentur nec  occupantur nisi corpora. Ultra locos corporales est diuinitas: nemo eam tanquam in spatio requirat. Ubique inuisibilis et inseparabiliter adest: non in parte maior, in parte minor; sed ubique tota, nusquam diuisa. Quis uidet hoc? quis capit hoc? Compescamus nos: meminerimus qui, unde loquamur. Illud et illud, quidquid est quod Deus est, pie credatur, sancte cogitetur; et quantum datur, quantum potest, ineffabiliter intelligatur. Quiescant uerba, cesset lingua; cor excitetur, cor illuc leuetur. Non enim est illud tale, quod in cor hominis ascendat, sed quo cor hominis ascendat. Attendamus creaturam: Inuisibilia enim eius, a creatura mundi, per ea que facta sunt, intellecta conspiciuntur : ne forte in his que fecit Deus, in quibus habemus quamdam consuetudinis familiaritatem, inueniamus aliquam similitudinem, unde probemus esse aliqua tria, que tria separabiliter proferantur, inseparabiliter operentur.



CAPUT uI.

16. Deus incomprehensibilis. Eia, fratres, adestote toto animo. uidete prius quid promittam; ne forte in creatura inueniam, quia Creator a nobis excelsus est. Et forte uerba quisquam nostrum, cui fulgor ueritatis aliqua mentem quasi coruscatione perstringit, potest dicere uerba illa: Ego dixi in ecstasi mea. In ecstasi tua quid dixisti? Proiectus sum a facie oculorum tuorum . Etenim uidetur mihi iste qui hoc dixit, leuasse ad Deum animam suam, et effudisse super se animam suam, cum ei diceretur quotidie, Ubi est Deus tuus ? peruenisse spirituali quodam contactu ad illam incommutabilem lucem, eamque infirmitate conspectus ferre non ualuisse; et in suam quasi egritudinem atque languorem iterum recidisse, et comparasse se illi, et sensisse adhuc contemperari non posse [1 1Kb] aciem mentis sue luci sapientie Dei. Et quia hoc in ecstasi fecerat, abreptus a sensibus corporis et subreptus in Deum; ubi quodam modo a Deo ad hominem reuocatus est, ait, Ego dixi in ecstasi mea. uidi enim nescio quid in ecstasi, quod diu ferre non potui; et redditus mortalibus membris, et multis mortalium cogitationibus a corpore quod aggrauat animam, dixi. Quid? Proiectus sum a facie oculorum tuorum. Longe sursum es, longe deorsum sum. Quid ergo dicamus, fratres, de Deo? Si enim quod uis dicere, si cepisti [2 1Kb] , non est Deus: si comprehendere potuisti, aliud pro Deo comprehendisti. Si quasi comprehendere potuisti, cogitatione tua te decepisti. Hoc ergo non est, si comprehendisti: si autem hoc est, non comprehendisti. Quid ergo uis loqui, quod comprehendere non potuisti?

17. In nobis querenda Dei similitudo. uideamus ergo, ne forte in creatura inueniamus aliquid, ubi probemus aliqua tria et separabiliter demonstrari, et inseparabiliter operari. Quo ibimus? Ad celum ut de sole et luna et sideribus disputemus? Ad terram, ut forte de frutetis, de arboribus, de animalibus terram implentibus? An de ipso celo, an de ipsa terra, que  continent omnia que sunt in celo et in terra? Quamdiu homo circuis creaturam? Ad te redi, te uide, te inspice, te discute. In creatura queris aliqua tria et separatim demonstranda, et inseparabiliter operantia: si in creatura queris, in te prius quere. Non enim tu non es creatura. Similitudinem queris. Quesiturus es in pecore? De Deo enim loquebaris, cum quereres quamdam similitudinem. De Trinitate ineffabilis Maiestatis loquebaris; et quia defecisti in diuinis, tuamque infirmitatem debita humilitate confessus es, ad humana uenisti; ibi discute. Queris in pecore, queris in sole, in stella? Quid enim horum factum est ad imaginem et similitudinem Dei? Prorsus familiarius et melius aliquid horum queris in te. Hominem enim Deus fecit ad imaginem et similitudinem suam. In te quere, ne forte imago Trinitatis habeat aliquod uestigium Trinitatis. Et que? Imago facta longe distans: similitudo tamen et imago longe distans, non quomodo imago Filius hoc quod Pater. Aliter enim imago in filio, aliter in speculo. Multum distat. In filio imago tua, tu ipse es. Hoc est enim filius quod tu natura. Substantia hoc quod tu, persona alius quam tu. Non ergo homo imago tanquam unigenitus Filius, sed ad imaginem quamdam et quamdam similitudinem factus. Querat in se aliquid, si possit inuenire, et tria quedam que separabiliter pronuntientur [1 1Kb] , inseparabiliter operentur. Queram, querite mecum. Non ego in uobis [2 1Kb] , sed uos in uobis, et ego in me. Queramus communiter, et communem naturam atque substantiam communiter pertractemus.



CAPUT uII.

18. Anima nostra ad imaginem Dei facta. uide, o homo, aduerte si uerum est quod dico. Habesne corpus, habes carnem? Habeo, inquis. Nam unde est, unde in loco sum, unde de loco in locum moueor? Unde uerba loquentis audio, nisi per aurem carnis? Unde os loquentis uideo, nisi per oculos carnis? Habes, constat, nec diu satagendum est de re manifesta. uide aliquid aliud, uide quod operatur per carnem. Audis enim aure, sed non ab aure audis. Alius est intus qui audit per aurem. uides per oculum, ipsum intuere. An domum agnouisti, habitatorem neglexisti? Numquidnam uidet oculus per se ipsum? Nonne alius est qui uidet per oculum? Non dico, Non uidet oculus mortui, de quo constat corpore habitatorem abscessisse: sed oculus de re alia cogitantis, non uidet faciem presentis. Respice ergo interiorem hominem tuum. Ibi enim magis aliqua similitudo querenda est quorumdam trium separatim demonstratorum, inseparabiliter operantium. Quid habet mens tua? Forte si queram, multa inuenio: sed aliquid proximum est, quod facilius intelligitur. Quid habet anima tua? Intus commemora, recole [3 1Kb] . Non enim quod dicturus sum, id posco ut credatur mihi: noli acceptare, si in te non inueneris. Intuere ergo, sed primo quod exciderat,  uideamus, si homo non Filii tantum imago est, aut Patris tantum imago est, sed Patris et Filii; et utique iam consequenter et Spiritus sancti. Genesis loquitur: Faciamus, inquit, hominem ad imaginem et similitudinem nostram . Non ergo facit Pater sine Filio, nec Filius sine Patre. Faciamus hominem ad imaginem et similitudinem nostram. Faciamus; non, Faciam; aut, fac; aut, faciat ille: sed, faciamus aa imaginem; non, Tuam; aut, meam; sed, ad nostram.

19. Trinitatis similitudo in homine. Ergo interrogo, dissimilem rem dico. Nemo dicat: Ecce quod comparauit Deo. Iam locutus sum, et prelocutus, et cautos reddidi, et cautus fui. Longe ista distant, a summis ima, ab incommutabilibus mutabilia, a creantibus creata, a diuinis humana. Ecce primo hoc commendo, quia quod dicturus sum longe distat, nemo mihi calumnietur. Ne forte ergo et ego aures queram, et ille dentes paret, hoc me promisi exhibiturum, aliqua tria demonstrata separatim, operata inseparabiliter. Quam sint ista similia uel dissimilia Trinitati omnipotenti, non nunc ago: sed in ipsa creatura ima et mutabili inuenimus aliqua tria, que possint separabiliter demonstrari, et inseparabiliter operari. O carnalis cogitatio, et conscientia pertinax atque infidelis! Quid de illa Maiestate ineffabili in ea re dubitas, quam in te inuenire potuisti? Ecce dico, ecce interrogo: Homo, habes memoriam? Si non habes, quod dixi quomodo tenuisti? Sed forte iam, quod paulo ante dixi, oblitus es. Hoc ipsum quod dico, Dixi; duas istas syllabas non teneres, nisi per memoriam. Unde enim scires duas esse, si sonante secunda oblitus esses primam? Quid ergo diutius immoror? quare sic urgeor? quare sic cogor conuincere? Manifestum est, habes memoriam. Quero aliud: Habes intellectum? Habeo, inquis. Si enim non haberes memoriam, non teneres quod dixi: si non haberes intellectum, non agnosceres quod tenuisti. Habes et hoc. Intellectum tuum ad id quod intus tenes, reuocas, et uides, et uidendo formaris, ut sciens dicaris. Tertium quero: Habes memoriam, qua teneas quod dicitur; habes intellectum, quo intelligas quod tenetur; de his duobus requiro abs te, uolens tenuisti et intellexisti? uolens plane, inquis. Habes ergo uoluntatem. Hec sunt tria, que me dicturum esse promiseram auribus et mentibus uestris. Tria hec sunt in te, que potes numerare, et non potes separare. Hec ergo tria, memoriam, intellectum, et uoluntatem; hec, inquam, tria animaduerte separatim pronuntiari, inseparabiliter operari.



CAPUT uIII.

20. Memoria, intellectus et uoluntas, et separabiliter demonstrantur, et inseparabiliter operantur. Aderit Dominus, et uideo quod adsit: ex intellectu uestro intelligo eum adesse. Ex his enim uocibus uestris, quemadmodum intellexeritis, aduerto; presumo eum adiuturum, ut omnia intelligatis. Tria promisi separabiliter demonstrari, inseparabiliter operari. Ecce nesciebam quid esset in animo tuo, demonstrasti mihi dicendo, Memoria. Hoc uerbum, sonus iste, uox ista processit ad aures meas ab animo  tuo. Hoc enim quod est memoria, tacite cogitabas, et non dicebas. Erat in te, et nondum uenerat ad me. Ut autem quod erat in te proferretur ad me, dixisti ipsum nomen, id est, Memoria. Audiui: quatuor has syllabas in nomine memorie audiui. Quatuor syllabarum nomen est, uox est, sonuit, ad aurem meam processit, menti aliquid insinuauit. Quod sonuit transiit, unde insinuatum et quod insinuatum est manet. Sed hoc quero, quando dixisti hoc nomen Memoria, uides certe quia hoc nomen non pertinet nisi ad memoriam. Cetera enim duo habent nomina sua. Namque aliud uocatur intellectus, aliud uoluntas, non memoria: illud autem unum uocatur memoria. Sed ut hoc diceres, ut quatuor istas syllabas operareris, unde operatus es? Hoc nomen quod pertinet ad solam memoriam, operata est in te et memoria, ut teneres quod dicebas; et intellectus, ut scires quod tenebas; et uoluntas, ut proferres quod sciebas. Gratias Domino Deo nostro. Adiuuit nos, et in uobis et in nobis. uere dico Charitati uestre, hoc discutiendum et insinuandum trepidissime aggressus eram. Metuebam enim ne forte letificarem capacium ingenium, et facerem graue tardioribus tedium. Nunc autem uideo uos et attentione audiendi, et celeritate intelligendi, non solum percepisse dictum, sed preuolasse dicturum: Gratias Domino.



CAPUT IX.

21. Ex his tribus illustratur Trinitatis mysterium. uidete ergo, iam securus commendo quod intellexistis; non inculco incognitum, sed repetens commendo perceptum. Ecce de tribus illis una res nominata est, unius rei nomen dictum est: Memoria nomen est unius ex illis tribus, et tamen nomen unius ex illis tribus tria ipsa operata sunt. Non potuit dici sola memoria, nisi operante uoluntate, intellectu et memoria. Non potest dici solus intellectus, nisi operante memoria, uoluntate et intellectu: nec potest dici sola uoluntas, nisi operante memoria et intellectu et uoluntate. Explicata sunt, ut arbitror, que promissa sunt: quod separatim pronuntiaui, inseparabiliter cogitaui. Unum horum omnium tria fecerunt: sed tamen hoc unum quod tria fecerunt, non ad tria pertinet, sed ad unum. Tria fecerunt nomen memorie: sed hoc non pertinet nisi ad solam memoriam. Tria fecerunt nomen intellectus: sed non pertinet nisi ad solum intellectum. Tria fecerunt nomen uoluntatis: sed non pertinet nisi ad solam uoluntatem. Ita Trinitas fecit carnem Christi: sed non pertinet nisi ad solum Christum. Trinitas fecit de celo columbam: sed non pertinet nisi ad solum Spiritum sanctum. Trinitas fecit de celo uocem: sed non pertinet uox nisi ad solum Patrem.

22. Quid ex illis ad Patrem, quid ad Filium et Spiritum sanctum pertineat, cogitandum relinquitur. Nemo ergo dicat mihi, nemo calumniosus me infirmum urgere conetur: Quid ergo in his tribus que in mente nostra uel in anima esse ostendisti, quid ex his tribus pertinet ad Patrem, id est, quasi ad similitudinem Patris, quid horum ad Filii, quid horum ad Spiritus sancti? Non possum dicere. non possum explicare.  Aliquid cogitantibus relinquamus, aliquid et silentio largiamur. Redi ad te, et ab omni strepitu tolle te. Intra te uide, si habes illic aliquod secretarium dulce conscientie tue, ubi non perstrepas, ubi non litiges, aut lites pares, ubi non dissensiones et peruicaciam mediteris. Esto mansuetus ad audiendum uerbum, ut intelligas. Forte dicturus es, Auditui meo dabis exsultationem et letitiam, et exsultabunt ossa, sed humiliata , non elata.



CAPUT X.

23. Hinc satis intelligitur Trinitatis personas posse et separabiliter demonstrari et inseparabiliter operari. Sufficit ergo quia ostendimus tria quedam separabiliter demonstrari, inseparabiliter operari. Si hoc in te inuenisti, si hoc in homine, si hoc in quadam persona in terra ambulante, corpus fragile, quod aggrauat animam, portante; crede Patrem et Filium et Spiritum sanctum per singula quedam uisibilia, per species quasdam assumpte creature posse et separabiliter demonstrari, et inseparabiliter operari. Sufficit hoc. Non dico, Pater memoria est, Filius intellectus est, Spiritus uoluntas est: non dico, quomodo libet intelligatur, non audeo. Seruemus maiora capientibus, infirmis infirmi  quod possumus. Non dico ista illi Trinitati uelut equanda, quasi ad analogiam, id est, ad rationem quamdam comparationis dirigenda: non hoc dico. Sed quid dico? Ecce in te inueni tria separabiliter demonstrata, inseparabiliter operata; et eorum trium unumquodque nomen a tribus factum, quod tamen non ad tria, sed ad trium horum unum aliquid pertineret. Crede iam ibi quod non potes uidere, si hic audisti et uidisti et tenuisti. In te enim quod est, potes nosse: in eo qui te fecit quod est, quidquid est, quando potes nosse? Et si poteris, nondum potes. Et tamen cum poteris, numquid sic poteris nosse Deum tu, quomodo se nouit Deus? Sufficiat ergo Charitati uestre: quod potuimus, diximus; exigentibus promissa reddidimus: cetera que addenda sunt, ut proficiant sensus uestri, a Domino querite.



SERMO LIII [* 1Kb]  . De uerbis Euangelii Matthei, Beati pauperes spiritu, etc. sed de hoc maxime quod dictum est, Beati mundicordes, quoniam ipsi Deum uidebunt. Cap. u, u\. 3-8  .



CAPUT PRIMUM.

1. Omnes uolunt esse beati Pauper spiritu quis. Solemnitate sancte uirginis, que testimonium dixit de Christo, et testimoniummeruit a Christo, palam occise, occulte coronate, admonemur Charitati uestre de illa exhortatione loqui, quam modo Dominus ex Euangelio proferebat, dicens multas causas beate uite, quam nemo  est qui non uelit. Nemo quippe inueniri potest, qui beatus esse nolit. Sed o si homines quomodo desiderant mercedem, sic opus mercedis non recusarent! Quis non alacriter currat, cum ei dicitur, Beatus eris? Libenter audiat et cum dicitur, Si hoc feceris. Non recusetur certamen, si diligitur premium; et accendatur animus ad alacritatem operis commendatione mercedis. Quod uolumus, quod desideramus, quod petimus, post erit: quod autem iubemur ut faciamus, propter illud quod post erit, modo sit. Ecce incipe diuina dicta recolere, et ipsa euangelica precepta uel munera. Beati pauperes spiritu, quoniam ipsorum est regnum celorum. Postea erit tuum regnum celorum, modo esto pauper spiritu. uis ut postea regnum celorum tuum sit? uide modo tu ipse cuius sis. Esto pauper spiritu. Queris a me fortasse quid sit esse pauperem spiritu. Omnis inflatus non est pauper spiritu: ergo humilis pauper est spiritu. Altum est regnum celorum: sed, Qui se humiliat, exaltabitur .



CAPUT II.

2. Mitis quis. Attende quod sequitur: Beati, inquit, mites, quoniam ipsi hereditate possidebunt terram. Iam uis possidere terram: uide ne possidearis a terra. Possidebis mitis, possideberis immitis. Nec cum audis premium propositum, ut possideas terram, extendas auaritie sinum, qua uis possidere modo terram, excluso etiam utcumque uicino tuo: non te ista fallat opinio. Tunc uere possidebis terram, quando inheseris ei qui fecit celum et terram. Hoc enim est esse mitem, non resistere Deo tuo: ut in eo quod bene facis, ipse tibi placeat, non tu tibi; in eo quod mala iuste pateris, ipse tibi non displiceat, sed tu tibi. Neque enim parum est quia placebis ei, displicens tibi; displicebis autem ei, placens tibi.



CAPUT III.

3. Lugentes. Attende tertium: Beati lugentes, quoniam ipsi consolabuntur. In luctu opus est, in consolatione merces est. Nam qui lugent carnaliter, quas consolationes habent? Molestas, metuendas [1 1Kb] . Ibi consolatur lugens, ubi timet rursus ne lugeat. uerbi gratia, contristat filius elatus, letificat natus: illum extulit, hunc suscepit; in illo tristitia, in isto timor: in nullo ergo consolatio. Ergo illa erit uera consolatio, qua dabitur quod non amittatur; ut illi se postea gaudeant consolari, qui modo se lugent peregrinari.



CAPUT Iu.

4. Esurientes. Accedat quartum et opus et munus: Beati qui esuriunt et sitiunt iustitiam, quoniam ipsi saturabuntur. Saturari uis. Unde? Si caro saturitatem concupiscit, digesta saturitate, famem iterum patieris. Et qui biberit, inquit, ex hac aqua, sitiet iterum . Medicamentum quod ad uulnus ponitur, si sanauerit, iam non dolet: quod autem ponitur contra famem, hoc est, esca, ita ponitur ut ad modicum releuet. Transacta enim saturitate, redit fames. Accedit quidem quotidie remedium saturitatis, sed non est sanatum uulnus infirmitatis. Esuriamus ergo sitiamusque iustitiam, ut ipsa iustitia  saturemur, quam nunc esurimus et sitimus. Inde enim saturabimur, quod esurimus et sitimus. Interior homo noster esuriat et sitiat: habet enim cibum suum, habet potum suum. Ego sum, inquit, panis qui de celo descendi . Habes panem esurientis, desidera et potum sitientis: Quoniam apud te est fons uite .



CAPUT u.

5. Misericordes. Attende quod sequitur: Beati misericordes, quoniam ipsorum miserebitur Deus. Fac, et fiet: fac cum altero, ut fiat tecum. Quia abundas et eges: abundas temporalibus, eges eternis. Mendicum hominem audis, mendicus ipse Dei es. Petitur a te, et petis. Quod egeris cum petitore tuo, hoc aget Deus cum suo. Et plenus et inanis es: imple inanem de plenitudine tua, ut de Dei plenitudine impleatur inanitas tua.



CAPUT uI.

6. Mundicordes. Attende quod sequitur: Beati mundicordes, hoc est, qui mundi corde sunt; quoniam ipsi Deum uidebunt. Hic est finis amoris nostri; finis quo perficiamur, non quo consumamur. Finitur cibus, finitur uestis: cibus, quia consumitur edendo; uestis, quia perficitur texendo. Et illud finitur, et illud: sed finis iste pertinet ad consumptionem, ille ad perfectionem. Quidquid agimus, quidquid bene agimus, quidquid nitimur quidquid laudabiliter estuamus, quidquid inculpabiliter desideramus, ad Dei uisionem cum uenerit, plus non requiremus. Quid enim querat, cui adest Deus? aut quid sufficiat ei, cui non sufficit Deus? uidere Deum uolumus, uidere Deum querimus, uidere Deum inardescimus. Quis non? Sed uide quid dictum est: Beati mundicordes, quoniam ipsi Deum uidebunt. Hoc para, unde uideas. Ut enim secundum carnem loquar, quid desideras ortum solis cum oculis lippis? Sani sint oculi, et erit lux illa gaudium: non sint oculi sani, erit lux illa tormentum. Non enim corde non mundo uidere permitteris, quod non uidetur nisi corde mundo. Repelleris, aufereris, non uidebis. Beati enim mundicordes, quoniam ipsi Deum uidebunt. Quoties beatos iam numerauit? quas beatitudinis causas, que opera, que munera, que merita, que premia? Nusquam dictum est, Ipsi Deum uidebunt. Beati pauperes spiritu, quoniam ipsorum est regnum celorum. Beati mites: ipsi hereditate possidebunt terram. Beati lugentes: ipsi consolabuntur. Beati esurientes et sitientes iustitiam: ipsi saturabuntur. Beati misericordes: ipsi misericordiam consequentur. Nusquam dictum est, Ipsi Deum uidebunt. uentum est ad mundicordes, ibi uisio Dei promissa est. Non sine causa, nisi quia ibi sunt oculi, unde uidetur Deus. De his oculis Paulus apostolus loquens ait: Illuminatos oculos cordis uestri . Modo ergo oculi isti pro sua infirmitate illuminantur fide: postea pro sua firmitate illuminabuntur specie. Quamdiu enim sumus in corpore, peregrinamur a Domino. Per fidem enim ambulamus, non per speciem . Quamdiu autem in hac fide sumus, quid de nobis dicitur? uidemus nunc per speculum in enigmate; tunc autem facie ad faciem .

7. Dei facies et manus et pedes quid. Non hic corporea  facies cogitetur. Nam si accensus desiderio uidendi Deum, faciem tuam preparaueris corporalem ad uidendum; talem faciem desiderabis et Dei. Si autem iam saltem spiritualiter de Deo sapis, ut Deum non cogites esse corporeum (unde diutius heri egimus [; si in corde uestro, tanquam in templo Dei, forme humane fregimus simulacrum; si iam uobis bene uenit in mentem, et uiscera uestra interiora possedit, ubi detestatur Apostolus eos qui dicentes se esse sapientes, stulti facti sunt; et immutauerunt gloriam incorruptibilis Dei et similitudinem imaginis corruptibilis hominis .



CAPUT uII.

Si iam tale malum detestamini, si aduersamini  , si Creatori mundatis templum suum, si uultis ut ueniat et mansionem apud uos faciat: Sentite de Domino in bonitate, et in simplicitate cordis querite illum . uidete cui dicatis, si tamen dicitis, si uere dicitis: Tibi dixit cor meum, Queram faciem tuam. Dicat et cor tuum, et adde, uultum tuum, Domine, requiram . Bene enim requiris, quia corde requiris. Dicitur Dei uultus, dicitur Dei brachium, dicitur Dei manus, dicuntur Dei pedes, dicitur Dei sedes, dicitur scabellum pedum eius: sed noli membra humana cogitare. Si uis esse templum ueritatis, frange idolum falsitatis. Manus Dei, potentia Dei. Facies Dei, notitia Dei. Pedes Dei, presentia Dei. Sedes Dei, si uis, tu es. An forte negare audebis Deum esse Christum? Non, inquis. Concedis et hoc, Christum Dei uirtutem et Dei sapientiam ? Concedo, inquis. Audi: Anima iusti sedes est sapientie . Ubi enim sedem habet Deus, nisi ubi habitat? Ubi autem habitat, nisi in templo suo? Templum enim Dei sanctum est, quod estis uos . uide ergo quomodo excipias Deum. Spiritus est Deus; in spiritu et ueritate oportet adorare Deum . Iam in cor tuum, si placet, intret arca testamenti, et ruat Dagon . Audi ergo nunc, et disce Deum desiderare, disce unde Deum uidere possis preparare. Beati, inquit, Mundicordes, quoniam ipsi Deum uidebunt.



CAPUT uIII.

Quid preparas oculos corporis? Si sic uidebitur, in loco erit quod uidebitur. Non est in loco qui ubique totus est. Munda unde uideatur.

8. Premia operibus congrua in sententiis beatitudinum. Audi, et intellige, si ipso iuuante potero explicare: adiuuet nos ad intelligendum omnia supradicta opera et munera, quemadmodum congruentibus apposita sint. Ubi enim dictum est de premio, quod non congrueret operi, quod non consonaret? Quia humiles quasi a regno uidentur alieni: Beati, inquit, pauperes spiritu, quia ipsorum est regnum celorum. Quia mites homines facile excluduntur de terra sua: Beati, inquit, mites, quoniam ipsi hereditate possidebunt terram. Iam cetera aperta sunt, clara, sua sponte cognoscuntur: disputatore non egent, commemoratore opus habent. Beati qui lugent. Quis lugens  non consolationem desiderat? Ipsi, inquit, consolabuntur. Beati qui esuriunt et sitiunt iustitiam. Quis esuriens et sitiens non satietatem requirit? Et ipsi, inquit, saturabuntur. Beati misericordes. Quis misericors, nisi qui optat ex ipso opere reddi sibi a Deo uicem, ut circa se fiat, quod circa pauperem facit? Beati, inquit, misericordes, quoniam ipsorum miserebitur Deus Quomodo per ipsa singula singulis propria apposita sunt, et nichil adhibitum est in premio, quod non congrueret precepto? preceptum est enim ut sis pauper spiritu: premium est ut habeas regnum celorum. Preceptum est ut sis mitis: premium est ut possideas terram. Preceptum est ut sis lugens: premium, ut consoleris. Preceptum est ut esurias et sitias iustitiam: premium, ut satureris. Preceptum est ut sis misericors: premium, ut misericordiam consequaris. Sic preceptum est ut mundes cor: premium, ut uideas Deum.



CAPUT IX.

9. uisio Dei quomodo mundicordibus speciatim promissa. Non ergo ita sapias in his preceptis et premiis, ut cum audis, Beati mundicordes, quoniam ipsi Deum uidebunt, putes pauperes spiritu non uisuros, aut non uisuros mites, non uisuros lugentes, non uisuros esurientes et sitientes iustitiam, non uisuros misericordes. Non arbitreris eos tantum quasi uisuros qui mundo sunt corde, illis a uisione separatis. Omnia enim hec iidem ipsi sunt. Ipsi uidebunt, et non ideo uidebunt, quia pauperes spiritu sunt, quia mites sunt, quia lugentes, quia esurientes sitientesque iustitiam, quia misericordes: sed quia mundi sunt corde. Quemadmodum si corporalia opera membris corporalibus coaptarentur, ac diceret, uerbi gratia, quisquam: Beati qui pedes habent, quia ipsi ambulabunt: beati qui manus habent, quia ipsi operabuntur: beati qui uocem habent, quoniam ipsi clamabunt: beati qui os et linguam habent, quoniam ipsi loquentur: beati qui oculos habent, ipsi enim uidebunt. Sic tanquam spiritualia membra componens, docuit quid ad quid pertineat. Apta est humilitas ad habendum regnum celorum; apta mansuetudo ad possidendam terram; aptus luctus ad consolationem; apta fames et sitis iustitie ad saturitatem; apta misericordia ad impetrandam misericordiam; aptum mundum cor ad uidendum Deum.



CAPUT X.

10. Fide cor mundatur ad uidendum Deum. Si ergo desideramus uidere Deum, oculus iste unde mundabitur? Quis enim non curet, quis non querat unde mundet, quo uidere possit quem toto affectu desiderat? Expressit hoc diuina testatio: Fide, inquit, mundans corda eorum . Mundat cor fides Dei, mundum cor uidet Deum. Sed quia ipsa fides aliquando ab hominibus, qui se ipsos fallunt, talis determinatur, quasi sufficiat tantummodo credere ; contra hos succensus et spirituali caritate quodammodo stomachans Iacobus apostolus in Epistola sua dicit, Tu credis quoniam unus est Deus. Plaudis tibi de fide: attendis enim multos impios  estimare multos esse deos, et tu tibi gaudes credendo quia unus est Deus. Bene facis. Et demones credunt, et contremiscunt . Numquid et ii Deum uidebunt? uidebunt qui mundo sunt corde. Quis antem mundicordes dicat spiritus immundos? Et tamen credunt, et contremiscunt.

11. Fides Christianorum discernenda a fide demonum. Fidei comites spes et caritas. Discernenda est fides nostra a fide demonum. Fides enim nostra mundat cor: fides autem illorum reos facit. Male quippe operantur, et ideo Domino dicunt: Quid nobis et tibi est? Cum audis hoc demones dicere, putas eos non agnoscere? Scimus, inquiunt, qui sis. Tu es Filius Dei . Dicit hoc Petrus, et laudatur : dicit hoc demon, et damnatur. Unde hoc, nisi quia uox par, et cor impar? Discernamus ergo fidem nostram, nec credere sufficiat. Non est talis fides que mundat cor. Fide, inquit, mundans corda eorum. Sed qua fide, quali fide, nisi quam definit Paulus apostolus, ubi ait: Fides que per dilectionem operatur ? Ista fides discernit a fide demonum, discernit ab hominum flagitiosis ac perditis moribus. Fides, inquit. Que fides? Que per dilectionem operatur, sperat quod Deus pollicetur. Nihil ista definitione perpensius, nichil perfectius. Ergo tria sunt illa. Necesse est ut in quo est fides, que per dilectionem operatur, speret quod Deus pollicetur. Comes est ergo fidei spes. Necessaria quippe spes est, quamdiu non uidemus quod credimus; ne forte non uidendo et desperando deficiamus. Contristat nos, quia non uidemus: sed consolatur nos, quia uisuros nos speramus. Adest ergo spes, et est comes fidei. Deinde et caritas, qua desideramus, qua pertingere conamur, qua inardescimus, qua esurimus et sitimus. Adhibetur ergo et hec: et erit fides, spes et caritas. Quomodo enim non erit ibi caritas, cum nichil sit aliud caritas quam dilectio? Ipsa autem fides definita est, que per dilectionem operatur. Tolle fidem, perit quod credis; tolle caritatem, perit quod agis. Fidei enim pertinet ut credas; caritati, ut agas. Si enim credis, et non amas, non te moues ad bonum opus: et si moues, ut seruus moues, non ut filius: timendo penam, non amando iustitiam. Illa ergo, inquam, fides mundat cor, que per dilectionem operatur.



CAPUT XI.

12. Deus non cogitandus ut corpus. Et modo ipsa fides quid agit? Tantis testimoniis Scripturarum, tam multiplici lectione, tam uaria copiosaque exhortatione quid agit, nisi ut uideamus nunc per speculum in enigmate, postea facie ad faciem? Sed non iterum tu redeas ad istam faciem tuam [1 1Kb] . Faciem cordis cogita. Coge cor tuum cogitare diuina, compelle, urge. Quidquid simile corporis cogitanti occurrerit, abiice. Nondum potes dicere, Hoc est: saltem dic, Non est hoc. Quando enim dices, Hoc est Deus? Nec cum uidebis: quia ineffabile est quod uidebis. Raptum se dicit Apostolus in tertium  celum, et audisse ineffabilia uerba . Si sunt ineffabilia uerba, quid est cuius sunt uerba? Cogitanti ergo tibi de Deo, occurrit aliqua fortasse in humana specie mira et amplissima magnitudo: constituisti eam in conspectu cogitationis tue, tanquam magnum aliquid, amplissimum, grande, ingentissima mole diffusum. Finisti alicubi. Si finisti, Deus non est. Si non finisti, facies ubi est? Cogitas molem, et ut membra distinguas, definis molem. Aliter enim membra distinguere non potes, nisi moli dederis finem. Quid agis, stulta et carnalis cogitatio? Grandem molem fecisti, et tanto grandiorem, quanto te putasti Deum amplius honorare. Addit alius unum cubitum, et facit maiorem.



CAPUT XII.

13. Locus Isaie in speciem contrarius. Sed legi, inquis. Quid legisti, qui nichil intellexisti? Et tamen dic, quid legisti? Non repellamus paruulum corde ludentem. Dic quid legisti? Celum mihi thronus est, terra autem scabellum pedum meorum . Aio  , Legi et ego: sed tu forte potiorem te putas, quia legisti et credidisti. Credo et ego quod dixisti. Simul credamus. Quid dico? Simul queramus. Ecce tene quod legisti, et credidisti: Celum mihi thronus est, id est, sedes; thronus enim grece, latine sedes est: terra autem scabellum pedum meorum. Non legisti et illud: Quis palmo mensus est celum ? Puto te legisse: cognoscis, et te credere confiteris. Ibi enim utrumque legimus, utrumque credimus. Modo iam cogita, et doce me: adhibeo te doctorem, et me paruulum facio. Doce me, obsecro te. Quis est qui sedet in palmo suo?



CAPUT XIII.

14. Excutitur locus allatus. Celum, sancti. Terra, terreni. Sursum cor. Ecce figuras et lineamenta membrorum Dei a corpore humano duxisti. Sed forte subrepsit tibi, ut secundum corpus putares nos factos ad imaginem Dei. Interim accipio considerandum, discutiendum, requirendum, disputando excutiendum. Si placet, audi me: quia in eo quod tibi placuit, audiui te. Sedet Deus in celo, et palmo metitur celum. Idem celum fit latum, cum sedet; et angustum, cum metitur? An ipse Deus tantus est in sedendo, quantus in palmo? Si hoc ita est, non ad similitudinem suam nos fecit Deus: nos enim palmum angustiorem ualde habemus, quam partem corporis qua sedemus. Ille autem si tam latus est in palmo suo, quam latus in sessione sua, disparia membra nobis fecit. Non est ista similitudo. Erubescat ergo tale idolum in corde christiano. Proinde celum accipe pro omnibus sanctis. Quia et terra dicitur pro omnibus qui sunt in terra: Omnis terra adoret te . Si bene dicimus secundum eos qui habitant in terra, Omnis terra adoret te: bene dicimus etiam secundum eos qui habitant in celo, Omne celum portet te. Nam et sancti ipsi qui in terra habitant, carne terram calcant, corde in celo habitant. Non enim frustra admonentur sursum habere cor, et cum admoniti fuerint, ita esse respondent: aut frustra  sursum uersus ad caput eminet: et ea significatur dicitur, Si consurrexistis cum Christo, que sursum sunt querite, ubi Christus est in dextera Dei sedens; que sursum sunt sapite, non que super terram . In quantum ergo ibi conuersantur, et ipsi Deum portant, et celum sunt; quia Dei sedes sunt; et cum annuntiant uerba Dei, Celi enarrant gloriam Dei .



CAPUT XIu.

15. Latitudo, longitudo, altitudo et profundum. Redi ergo mecum ad faciem cordis: ipsam prepara. Intus est cui loquitur Deus. Aures, oculi, cetera membra uisibilia, interioris cuiusdam uel habitaculum uel organum sunt. Interior est homo ubi habitat Christus interim per fidem: ibi habitaturus presentia diuinitatis sue, cum cognouerimus que sit latitudo, longitudo, altitudo, profundum; cognouerimus etiam supereminentem scientie caritatem Christi, ut impleamur in omnem plenitudinem Dei . Nunc ergo si tibi intellectus hic non displicet, aduoca te comprehendere latitudinem, longitudinem, altitudinem, profundum. Non discurras imaginatione cogitationis per spatia mundana, et per molis huius tam magne comprehensibilem [1 1Kb] granditatem. In te attende quod dico. Latitudo est in bonis operibus; longitudo est in longanimitate et perseuerantia bonorum operum; altitudo est in supernorum exspectatione premiorum; propter quam altitudinem tibi dicitur ut sursum cor habeas. Bene operare, et in bonis operibus perseuera, propter beneficia Dei. Terrena pro nichilo estimes, ne cum tibi aliquo sapientis illius flagello terra ista fuerit perturbata, dicas te sine causa Deum coluisse, sine causa bona opera fecisse, sine causa in bonis operibus perseuerasse. Faciendo enim bona opera, quasi habuisti latitudinem: perseuerando in eis, quasi habuisti longitudinem: sed terrena conquirendo, non habuisti altitudinem. Attende profundum: gratia Dei est in occulto uoluntatis eius. Quis enim cognouit sensum Domini? aut quis consiliarius eius fuit ? Et, Iudicia tua sicut multa abyssus .



CAPUT Xu.

16. Crucis quatuor dimensiones. Hanc conuersationem bene operandi, in ea perseuerandi, superna exspectandi, gratiam Dei occulte dandi, sapientia, non stultitia; nec reprehendendi quare alius sic, alius autem sic; non enim est iniquitas apud Deum : hanc ergo conuersationem, si placet, coapta etiam cruci Domini tui. Non enim frustra talem mortem elegit, in cuius potestate erat uel mori uel non mori. Si in potestate erat mori et non mori, quare non in potestate sic uel sic mori? Non frustra ergo crucem elegit, ubi te huic mundo crucifigeret. Nam latitudo est in cruce transuersum lignum, ubi figuntur manus: propter bonorum operum significationem. Longitudo est in ea parte ligni, que ab ipso transuerso ad terram tendit. Ibi enim corpus crucifigitur, et quodam modo stat: et ipsa statio perseuerantiam significat. Altitudo autem in illo ligno est, quod ab eodem transuerso  supernorum exspectatio. Ubi profundum, nisi in ea parte que terre defixa est? Occulta est enim gratia, et in abdito latet. Non uidetur, sed inde eminet quod uidetur. Post hec si comprehenderis hec omnia, non solum intelligendo, uerum etiam agendo ; tunc iam extende te, si potes, ad agnoscendam agnitionem caritatis Christi supereminentem scientie. Cum perueneris, impleberis in omnem plenitudinem Dei. Tunc erit illud facie ad faciem. Impleberis autem in omnem plenitudinem Dei, non ut tui plenus sit Deus, sed ut tu sis plenus Deo [1 1Kb] . Quere ibi, si potes, faciem corporalem. Iam tollantur nuge a mentis aspectu. Abiiciat puer paruulus ludicra, discat tractare maiora. Et nos in multis paruuli sumus: et cum plus quam sumus essemus, a maioribus tolerati sumus. Pacem sectamini cum omnibus, et sanctificationem, sine qua nemo poterit uidere Deum . Hac enim et cor mundatur: quia ibi est fides que per dilectionem operatur. Hinc, Beati mundicordes, quoniam ipsi Deum uidebunt.



SERMO LIu [* 1Kb]  . De eo quod scriptum est in Euangelio Matthei, cap. u, 16. Sic luceat lumen uestrum coram hominibus, ut uideant bona opera uestra, et glorificent Patrem uestrum qui in celis est: et contra, cap. uI, 1, Attendite ne iustitiam uestram faciatis coram homibus, ut uideamini ab eis  .



CAPUT PRIMUM.

1. Precepta in speciem contraria. Solet multos mouere, karissimi, quod Dominus noster iehsu Christus in Sermone euangelico, eum prius dixisset, Luceat lumen uestrum coram hominibus, ut uideant bona opera uestra, et glorificent Patrem uestrum, qui in celis est, postea dixit, Attendite ne iustitiam uestram faciatis coram hominibus, ut uideamini ab eis. Turbatur enim mens parum intelligentis, et precepto utique obaudire cupientis, et per diuersa et aduersa distenditur. Tam enim nemo potest quamuis uni domino obtemperare repugnantia iubenti, quam nemo potest etiam duobus dominis seruire: quod eodem Sermone Saluator ipse testatus est . Quid ergo faciet animus nutans, cum se obtemperare non posse existimat, et non obtemperare formidat? Si enim bona opera sua in luce posuerit hominibus intuenda, ut faciat quod preceptum est, Sic luceat lumen uestrum coram hominibus, ut uideant bona opera uestra, et glorificent Patrem uestrum, qui in celis est; reum se teneri arbitrabitur, quia contra preceptum fecit, ubi dicitur, Attendite ne iustitiam uestram faciatis coram hominibus, ut uideamini ab eis. Rursusque si hoc timens et cauens, ea que bene facit  absconderit, non se putabit seruire imperanti et dicenti, Luceat lumen uestrum coram hominibus, ut uideant bona opera uestra.



CAPUT II.

2. Utrumque preceptum implet Apostolus. Qui recte autem intelligit, utrumque implet, et seruiet uniuersissimo Domino, qui seruum pigrum non damnaret, si ea que fieri nullo modo poterant, imperaret. Audite enim Paulum seruum Christi Iesu, uocatum Apostolum, segregatum in Euangelium Dei, utrumque et facientem et docentem. uidete quemadmodum luceat lumen eius coram hominibus, ut uideant bona opera eius. Commendamus, inquit, nosmetipsos ad omnem conscientiam hominum in conspectu Dei : et iterum, Prouidemus enim bona, non solum coram Deo, sed etiam coram hominibus : et iterum, Placete omnibus per omnia, sicut et ego omnibus per omnia placeo . uidete rursus quemadmodum attendat, ne faciat iustitiam suam coram hominibus, ut uideatur ab eis. Opus autem suum probet, inquit, unusquisque; et tunc in semetipso habebit gloriam, et non in altero : et iterum, Nam gloria nostra hec est, testimonium conscientie nostre : et illud quod nichil est manifestius, Si adhuc, inquit, hominibus placerem, Christi seruus non essent . Sed ne quisquam eorum qui de preceptis quasi repugnantibus ipsius Domini mouentur, multo magis Apostolo eius ingerat questionem, et dicat, Quomodo tu dicis, Placete omnibus per omnia, sicut et ego omnibus per omnia placeo: et tu idem dicis, Si adhuc hominibus placerem, Christi seruus non essem? Adsit ipse Dominus, qui etiam in seruo suo et Apostolo loquebatur, et aperiat nobis uoluntatem suam, et tribuat obediendi facultatem.

3. Conciliantur duo illa precepta. Ipsa quippe uerba euangelica secum portant expositiones suas; nec intercludunt ora esurientium, quia pascunt corda pulsantium. Intentio quippe cordis humani quo dirigatur, et quo spectet [1 1Kb] , intuendum est. Si enim qui uult uideri ab hominibus bona opera sua, gloriam et utilitatem suam ponit ante homines, et hanc in conspectu hominum querit; nichil eorum, que de hac re Dominus precepit, impleuit: quia et attendit facere iustitiam suam coram hominibus, ut uideretur ab eis; et non sic eluxit lumen eius coram hominibus, ut ad hoc uiderent bona opera eius, ut glorificarent Patrem qui in celis est. Se quippe uoluit glorificari, non Deum; et suam quesiuit utilitatem, non dilexit Domini uoluntatem. De qualibus dicit Apostolus: Omnes enim que sua sunt querunt, non que Iesu Christi . Itaque non illic sententia terminata est, ubi ait, Sic luceat lumen uestrum coram hominibus, ut uideant bona opera uestra: sed continuo subiunxit cur faciendum sit, ut glorificent, inquit, Patrem uestrum, qui in celis est: ut homo cum bene faciens uidetur ab hominibus, intentionem boni facti habeat in conscientia sua, intentionem uero innotescendi non  habeat nisi in laudibus Dei, propter eorum quibus innotescit utilitatem; quibus hoc prodest, ut Deus placeat, qui hoc prestitit homini; atque ita non desperent, etiam sibi si uoluerint hoc posse prestari. Itaque aliam sententiam, ubi ait, Attendite ne iustitiam uestram faciatis coram hominibus, non alibi terminauit, quam ubi dixit, ut uideamini ab eis: nec addidit, Et glorificent Patrem uestrum qui in celis est; sed potius addidit, Alioquin mercedem non habebitis apud Patrem uestrum qui in celis est. Hinc enim ostendit eos qui tales sunt, quales fideles suos esse non uult, in eo ipso mercedem querere, quod uidentur ab hominibus, ibi constituere bonum suum; ibi oblectare uanitatem cordis sui, ibi exinaniri et inflari, ibi tumescere et contabescere. Cur enim non sufficit, ut diceret, Attendite ne faciatis iustitiam uestram coram hominibus; sed addidit, ut uideamini ab eis: nisi quia sunt quidam, qui sic faciunt iustitiam suam coram hominibus, non ut uideantur ab eis, sed ut ipsa opera uideantur, et glorificetur Pater qui est in celis, qui ea iustificatis impiis donare dignatus est?



CAPUT III.

4. Quisnam uere preceptum utrumque impleuit. Qui tales sunt, nec suam iustitiam deputant, sed eius ex cuius fide uiuunt. Unde et Apostolus dicit, Ut Christum lucrifaciam, et inueniar in illo, non habens meam iustitiam, que ex Lege est, sed eam que est per fidem Christi, que est ex Deo, iustitia ex fide : et in alio loco, Ut nos simus iustitia Dei in illo . Unde et Iudeos ita reprehendit: Ignorantes, inquit, Dei iustitiam, et suam uolentes constituere, iustitie Dei non sunt subiecti . Quisquis ergo ita uult uideri hominibus opera sua, ut ille glorificetur, a quo ea que in illo uidentur accepit, et sic ad imitandum bonum iidem ipsi qui uident pietate fidei prouocentur, uere lumen eius lucet coram hominibus: quia lux de illo caritatis radiatur, non superbie fumus euomitur: et in eo ipso cauet, ne iustitiam suam faciat coram hominibus, ut uideatur ab eis; quia nec suam deputat illam iustitiam, nec ideo facit ut ipse uideatur; sed ut ille intelligatur, qui laudatur in homine iustificato, ut faciat et in laudante quod laudatur in altero, id est, ut laudantem faciat esse laudabilem. Attendite et Apostolum, cum dixisset, Placete omnibus per omnia, sicut et ego omnibus per omnia placeo; quomodo non ibi remansit, quasi ibi constituerit finem intentionis sue, ut placeret hominibus; alioquin falsum dixisset, Si adhuc hominibus placerem, Christi seruus non essem: sed statim subiunxit quare hominibus placeret. Non querens, inquit, quod mihi utile est, sed quod multis, ut salui fiant . Ita et non placebat hominibus propter suam utilitatem, ne Christi seruus non esset; et placebat hominibus propter illorum salutem, ut Christi esset dispensator idoneus: quia et illi coram Deo conscientia sufficiebat, et de illo coram hominibus quod imitarentur, elucebat.



SERMO Lu *  . De uerbis Euangelii Matthei, cap. u, 22, Qui dixerit fratri suo, Fatue, reus erit gehenne ignis, etc.,  .



CAPUT PRIMUM.

1. Timor utilis. Sancti Euangelii capitulum, quod modo cum legeretur audiuimus, ualde nos terruit, si fidem habemus: eos autem non terruit, qui fidem non habent. Et quia non terret eos, uolunt esse peruerse securi, nescientes distribuere et distinguere tempora timoris et securitatis. Timeat ergo qui ducit modo uitam cum fine, quo possit in illa uita habere securitatem sine fine. Ergo timuimus. Quis enim non timeat loquentem ueritatem et dicentem, Qui dixerit fratri suo, Fatue, reus erit gehenne ignis? Linguam autem nullus hominum domare potest. Et homo domat feram, non domat linguam: domat leonem, et non refrenat sermonem: domat ipse, et non domat se ipsum: domat quod timebat; et ut se domet, non timet quod timere debebat. Sed quid fit? Sententia uera, et ista processit de oraculo ueritatis [1 1Kb] : Linguam autem nullus hominum domare potest .



CAPUT II.

2. Diuini auxilii necessitas ad domandam linguam. Quid ergo faciemus, fratres mei? uideo me quidem ad multitudinem loqui: sed quia unum sumus omnes in Christo, tanquam in secreto consilium capiamus. Nullus nos audit extraneus, unum sumus, quia in unum sumus. Quid faciemus? Qui dixerit fratri suo, fatue, reus erit gehenne ignis: Linguam autem nullus hominum domare potest. Ibunt ergo omnes in gehennam ignis? Absit. Domine, refugium factus es nobis, a generatione in generationem . Ira tua iusta est: neminem in gehennam mittis iniuste. Quo ibo a spiritu tuo, et a te quo fugiam , nisi ad te? Ergo intelligamus, karissimi, quia si linguam nullus hominum domare potest, ad Deum confugiendum est, qui domet linguam nostram. Si enim tu eam domare uolueris, non potes, quia homo es? Linguam nullus hominum domare potest. Attendite similitudinem ab ipsis bestiis quas domamus. Equus non se domat; camelus non se domat; elephantus non se domat; aspis non se domat; leo non se domat: sic et homo non se domat. Sed ut dometur equus, bos, camelus, elephantus, leo, aspis, queritur homo. Ergo Deus queratur, ut dometur homo.



CAPUT III.

3. Deus lingue domitor. Ergo, Domine, refugium factus es nobis. Conferimus nos ad te, et bene nobis erit de te. Malum est enim nobis de nobis. Quia dimisimus te, dimisisti nos nobis. Inueniamur ergo in te, quia perieramus in nobis. Domine, refugium factus es nobis. Quid ergo, fratres mei, dubitare debemus, quia mansuetos nos faciet Dominus, si nos domandos ei prebeamus? Domuisti leonem,  quem non fecisti; non domat te, qui fecit te? Unde enim bestias tam immanes domare potuisti? Numquid eis equaris uiribus corporis? Qua ergo uirtute ingentes bestias domare potuisti? Ipsa iumenta que dicuntur, bestie sunt. Non enim indomita tolerantur. Sed quia non eas nouit consuetudo, nisi in manibus hominum et sub frenis hominum et sub potestate hominum, putas eas mansuetas nasci potuisse? Certe feras immanes attende. Fremit leo, quis non timeat? Et tamen unde te intelligis fortiorem? Non corporis uirtute, sed mentis ratione interiore. Fortior es leone, unde factus es ad imaginem Dei. Imago Dei domat feram; et non domat Deus imaginem suam?



CAPUT Iu.

4. Ferendum flagellum Dei domitoris. In illo spes est, ei nos subdamus, et misericordiam precemur. In illo spem nostram ponamus, et donec domemur et perdomemur, id est, perficiamur, domitorem feramus. Plerumque enim profert domitor noster etiam flagella. Si enim tu ad domanda iumenta tua profers uirgam, profers flagellum; Deus non profert ad domanda iumenta sua, quod sumus nos, qui de iumentis suis faciet filios suos? Domas equum tuum: quid daturus es equo tuo, cum te ceperit portare mansuetus, ferre disciplinam tuam, obedire imperio tuo, esse iumentum, hoc est, adiumentum infirmitatis tue? Quid ei retribuis, quem nec saltem sepelis cum mortuus fuerit, sed discerpendum uolatilibus proiicis? Domito tibi Deus hereditatem seruat, quod est ipse Deus: et ad tempus mortuum, resuscitat te. Carnem tuam usque ad numerum capillorum reddet tibi: et constituet te cum Angelis in eternum, ubi iam non indigeas domari, sed tantummodo a piissimo possideri. Erit enim tunc Deus omnia in omnibus : nec erit ulla infelicitas que nos exerceat, sed felicitas sola que pascat. Ipse autem pastor noster, Deus noster: ipse potus noster, Deus noster; honor noster, Deus noster; diuitie nostre, Deus noster. Quecumque hic uaria qneris, ipse tibi unus omnia erit.



CAPUT u.

5. Quam in spem hic domamur. Ad hanc spem homo domatur, et domitor intolerabilis habetur? Ad hanc spem homo domatur, et contra istum utilem domitorem, si forte flagellum proferat, murmuratur? Audistis exhortantem Apostolum: Si separetis uos a disciplina, ergo nothi, et non estis filii. Nothi sunt adulteri. Quis enim est filius, cui non det disciplinam pater eius? Et carnis quidem nostre, inquit, patres habebamus correptores, et reuerebamur [1 1Kb] ; non multo magis subiiciemur Patri spirituum, et uiuemus ? Quid enim tibi potuit prestare pater tuus, quia corripuit te, quia uerberauit te, quia flagellum protulit et cecidit te? Numquid prestare potuit ut uiueres in eternum? Quod non potuit prestare sibi, quando prestaret tibi? Propter pecuniam suam quantulamcumque, quam de usuris et labore collegit, erudiebat te flagellis, ne tibi dimissus labor eius te male uiuente disperderetur. Et cecidit filium, timens perire labores suos: quoniam reliquit tibi,  quod nec tenere hic poterat, nec auferre. Non enim hic aliquid tibi dimisit quod ipsius esse possit: cessit, ut sic accederes. Deus autem tuus, redemptor tuus, domitor tuus, castigator tuus, pater tuus, erudit te. Quo? Ut accipias hereditatem, ubi non efferas patrem, sed hereditatem habeas ipsum patrem. Ad hanc spem erudiris, et murmuras? et si quid triste acciderit, fortasse blasphemas? Quo ibis a spiritu eius? Ecce dimittit te, et non flagellat: deserit blasphemantem, non senties iudicantem? Nonne melius est ut flagellet te, et recipiat te, quam parcat tibi, et deserat te?



CAPUT uI.

6. Refugium nostrum Deus. Dicamus ergo Domino Deo nostro, Domine, refugium factus es nobis, in generatione et generatione. In prima generatione et altera generatione, refugium factus es nobis. Tu refugium ut nasceremur, qui non eramus: tu refugium ut renasceremur, qui mali eramus: tu refugium ut pasceres desertores tuos: tu refugium ut erigas et dirigas filios tuos: tu refugium factus es nobis. A te non recedemus, cum liberaueris nos ab omnibus malis nostris, et impleueris nos bonis tuis. Bona das, blandiris, ne fatigemur in uia: corripis, cedis, percutis, dirigis, ne aberremus a uia. Siue ergo blandiris, ne fatigemur in uia; siue castigas, ne aberremus a uia; Domine, refugium factus es nobis.



SERMO LuI [* 1Kb]  . De Euangelio Matthei, cap. uI, 7-13, de oratione Dominica, ad Competentes.



CAPUT PRIMUM.

1. Symbolum et Oratio christianis traditur. Beatus Apostolus tempora ista, quando futurum erat ut omnes gentes in Deum crederent, prenuntiata ostendens fuisse a Prophetis, hoc testimonium posuit quod scriptum est, Et erit: omnis homo qui inuocauerit nomen Domini, saluus erit . Antea enim apud solos Isrelitas inuocabatur nomen Domini, qui fecit celum et terram: cetere gentes idola muta et surda inuocabant, a quibus non audiebantur; aut demones, a quibus malo suo audiebantur. At ubi uenit plenitudo temporis, impletur quod predictum est, Et erit: omnis qui inuocauerit nomen Domini, saluus erit. Deinde quia inuidebant ipsi Iudei Gentibus Euangelium, etiam illi qui crediderunt in Christum, et dicebant non debere annuntiari Euangelium Christi eis qui circumcisi non fuissent; quia contra istos posuit hoc testimonium apostolus Paulus, Et erit: omnis quicumque inuocauerit nomen Domini, saluus erit: subiunxit statim ad illos conuincendos, qui nolebant euangelizari Gentibus, et ait, Quomodo autem inuocabunt, in quem non crediderunt? aut quomodo credent, quem non audierunt? Quomodo autem audient sine predicante? aut quomodo predicabunt, si non mittantur ? Quia ergo dixit, Quomodo inuocabunt, in quem non crediderunt: ideo non accepistis prius Orationem, et postea symbolum; sed prius symbolum ubi sciretis quid crederetis, et postea Orationem, ubi nossetis quem inuocaretis.  Symbolum ergo pertinet ad fidem, Oratio ad precem: quia qui credit, ipse exauditur inuocans.



CAPUT II.

2. Duo cauenda inuocanti. Multi autem petunt quod petere non deberent, ignorantes quid eis expediat. Duas ergo res, qui inuocat, cauere debet: ne petat quod non debet, et ne ab illo petat a quo non debet. A diabolo, ab idolis, a demonibus non est petendum aliquid: a Domino Deo nostro Iesu Christo, Deo Patre Prophetarum, Apostolorum et martyrum, a Patre Domini nostri Iesu Christi, a Deo qui fecit celum et terram, mare et omnia que in eis sunt, ab illo petendum est, si quid petendum est. Sed cauendum est, ne et ab illo petatur quod petere non debemus. uitam humanam quia petere debemus, si petas ab idolis surdis et mutis, quid tibi prodest? Item a Deo Patre, qui est in celis, si optas mortem inimicorum tuorum, quid tibi prodest? Non audisti uel legisti in Psalmo, in quo predictus est damnabilis traditor Iudas, quomodo prophetia dixit de illo, Oratio eius fiat illi in peccatum ? Si ergo surgis et oras mala inimicis tuis, oratio tua fiet in peccatum.



CAPUT III.

3. Non optanda mala malis, sed ut boni fiant orandum. In Psalmis sanctis legistis, ueluti multa imprecari mala inimicis suis, eum qui loquitur in Psalmis. Et utique, ait aliquis, qui loquitur in Psalmis, iustus est: quare tam mala optat inimicis suis? Non optat, sed preuidet: prophetia est prenuntiantis, non uotum male dicentis. In spiritu enim illi nouerant quibus habebat euenire male, quibus bene: et per prophetiam dicebant, tanquam optarent quod preuidebant. Tu autem unde scis, ne melior te futurus sit, cui hodie male petis? Sed scio illum malignum, dicis. Et te scis malignum [1 1Kb] . Quamuis forte audeas et de corde alterius iudicare quod nescis: sed et te scis malignum. Non audis Apostolum dicentem, Qui prius fui blasphemus, et persecutor, et iniuriosus; sed misericordiam consecutus sum, quia ignorans feci in incredulitate ? Quando Paulus apostolus persequebatur Christianos, ligans ubi inueniebat, audiendos ad sacerdotes et puniendos attrahebat; quid putatis, fratres, Ecclesia contra illum orabat, an pro illo? Utique Ecclesia Dei, que didicerat a Domino suo, qui pendens in cruce dixit, Pater, ignosce illis, quia nesciunt quid faciunt , talia precabatur pro Paulo, imo adhuc pro Saulo, ut hoc in illo fieret, quod et factum est. Nam quia dicit, Eram autem ignotus facie Ecclesiis Iudee que sunt in Christo; tantum autem audiebant quia ille qui aliquando nos persequebatur, nunc euangelizat fidem quam aliquando uastabat, et in me magnificabant Deum : quare magnificabant Deum, nisi quia antequam esset factum, rogabant Deum?

4. Multiloquium in oratione uitandum. Ad quid oratio nostra. Desideriorum forma in Dominica oratione. Dominus ergo noster primo amputauit multiloquium,  ne multa uerba afferas ad Deum, quasi uelis multis uerbis docere Deum. Quando ergo rogas, pietate opus est, non uerbositate. Scit enim Pater uester quid uobis necessarium sit, priusquam petatis ab eo. Nolite ergo multum loqui: quia nouit quid uobis necessarium sit. Sed ne forte hic aliquis dicat: Si nouit quid nobis sit necessarium, utquid uel pauca uerba dicimus? utquid oramus? Ipse scit: det quod scit nobis necessarium. Sed ideo uoluit ut ores, ut desideranti det, ne uilescat quod dederit: quia et ipsum desiderium ipse insinuauit. uerba ergo que Dominus noster iehsu Christus in Oratione docuit, forma est desideriorum. Non tibi licet petere aliud, quam quod ibi scriptum est.



CAPUT Iu.

5. Prima petitio.---uos ergo, inquit, dicite: Pater noster, qui es in celis. Ubi uos  Deum Patrem habere cepistis. Sed habebitis, cum nati fueritis. Quanquam et modo antequam nascamini, illius semine concepti estis, tanquam utero Ecclesie in fonte pariendi. Pater noster, qui es in celis. Mementote, uos Patrem habere in celis. Mementote, uos de patre Adam natos in mortem, de Patre Deo regenerandos ad uitam. Que et dicitis, in cordibus uestris dicite. Sit orantis affectus, et erit exaudientis effectus. Sanctificetur nomen tuum. Quid rogas ut sanctificetur nomen Dei? Sanctum est. Quid rogas, quod iam sanctum est [1 1Kb] ? Deinde cum rogas ut sanctificetur nomen ipsius, nonne quasi pro illo illum rogas, et non pro te? Intellige, et pro te rogas. Hoc enim rogas, ut quod semper sanctum est in se, sanctificetur in te. Quid est, sanctificetur? Sanctum habeatur, non contemnatur. Ergo uides quia cum optas, tibi bonum optas. Tibi enim malum est si contempseris nomen Dei, non Deo.

6. Secunda petitio. ueniat [2 1Kb] regnum tuum. Cui dicimus? Et si non petamus, non est uenturum regnum Dei? De illo enim regno dicitur quod erit post finem seculi. Nam regnum semper habet Deus; et nunquam est sine regno, cui seruit uniuersa creatura. Sed quod regnum optas? De quo scriptum est in Euangelio, uenite, benedicti Patris mei, percipite regnum quod uobis paratum est ab initio seculi. Ecce de quo dicimus, ueniat regnum tuum. Ut in nobis ueniat, optamus; ut in illo inueniamur, optamus. Nam ecce ueniet: sed quid tibi prodest, si ad sinistram te inueniet? Ergo et hic tibi bene optas, pro te oras. Hoc desideras, hoc cupis orando, ut sic uiuas, quomodo ad regnum Dei, quod est omnibus sanctis dandum, pertineas. Ergo, ut bene uiuas, tibi oras cum dicis, ueniat regnum tuum. Pertineamus ad regnum tuum: ueniat et nobis quod uenturum est sanctis et iustis tuis.



CAPUT u.

7. Tertia petitio.---Fiat uoluntas tua. Si non illud tu dicas, non faciet Deus uoluntatem suam? Memento quod in symbolo reddidisti [3 1Kb] : Credo  in Deum Patrem omnipotentem. Si omnipotens est, cur oras ut fiat uoluntas eius? Quid est ergo, Fiat uoluntas tua? Fiat in me, ut non resistam uoluntati tue. Ergo et hic pro te oras, et non pro Deo. Fiet enim uoluntas Dei in te, etsi non fit a te. Nam et quibus dicturus est, uenite, benedicti Patris mei, percipite regnum quod uobis paratum est ab origine mundi, fiet in illis uoluntas Dei, ut iusti et sancti accipiant regnum: et quibus dicturus est, Ite in ignem eternum, qui paratus est diabolo et angelis eius ; fiet in illis uoluntas Dei, ut mali damnentur in ignem sempiternum. Aliud est, ut fiat a te. Ut ergo fiat in te, non sine causa oras, nisi ut bene sit tibi. Siue ergo bene sit tibi, siue male sit tibi, fiet in te: sed fiat et a te. Quare ergo dico, Fiat uoluntas tua in celo et in terra: et non dico, Fiat uoluntas tua a celo et a terra? Quia quod fit a te, ipse facit in te. Nunquam fit a te, quod non ipse facit in te. Sed aliquando facit in te, quod non fit a te: nunquam autem aliquid fit a te, si non facit in te.

8. De eadem petitione. Quid est autem, in celo et in terra, uel, sicut in celo et in terra? Faciunt Angeli uoluntatem tuam, faciamus et nos. Fiat uoluntas tua, sicut in celo et in terra. Mens celum est, caro terra est. Quando dicis, si tamen dicis, quod ait Apostolus, Mente seruio legi Dei, carne autem legi peccati ; fit uoluntas Dei in celo, sed nondum in terra. Cum uero caro menti consenserit, et absorpta fuerit mors in uictoriam , ut nulla desideria carnalia remaneant cum quibus mens confligat; cum transierit rixa in terra, cum transierit bellum cordis, cum transierit quod dictum est, Caro concupiscit aduersus spiritum, et spiritus aduersus carnem; hec enim inuicem aduersantur, ut non ea que uultis faciatis : cum ergo hoc bellum transierit, omnisque concupiscentia in caritatem fuerit commutata, nichil in corpore remanebit quod spiritui resistat, nichil quod dometur, nichil quod frenetur, nichil quod calcetur; sed totum per concordiam perget ad iustitiam; fiet uoluntas Dei in celo et in terra. Fiat uoluntas tua in celo et in terra. Perfectionem optamus, quando hoc oramus. Item, Fiat uoluntas tua, sicut in celo, et in terra. In Ecclesia spirituales celum sunt, carnales terra sunt. Fiat ergo uoluntas tua, sicut in celo et in terra: ut quomodo tibi seruiunt spirituales, sic tibi mutati in melius seruiant et carnales. Fiat uoluntas tua, sicut in celo et in terra. Est et alius sensus pius ualde. Moniti enim sumus orare pro inimicis nostris. Ecclesia, celum est: inimici Ecclesie, terra sunt. Quid est ergo, Fiat uoluntas tua, sicut in celo, et in terra? Credant inimici nostri, quomodo et nos in te credimus: fiant amici, finiant inimicitias. Terra sunt, ideo nobis aduersantur: celum fiant, et nobiscum erunt.



CAPUT uI.

9. Quarta petitio. Omnes sumus mendici Dei.---Panem nostrum quotidianum da nobis hodie. Et hic iam manifestum est quod pro nobis oramus. Quando dicis, Sanctificetur nomen tuum; exponendum est tibi quia pro te oras, non pro Deo. Quando dicis,  Fiat uoluntas tua, et hoc exponendum tibi est, ne putes quod Deo bene optas, ut fiat uoluntas ipsius, et non potius pro te oras. Quando dicis, ueniat regnum tuum; et hoc exponendum est, ne putes quia Deo bene optas, ut regnet. Ab isto autem loco et deinceps usque in finem Orationis, apparet quia pro nobis rogamus Deum. Quando dicis, Panem nostrum quotidianum da nobis hodie, profiteris te mendicum Dei. Sed noli erubescere: quantumlibet quis sit diues in terra, mendicus Dei est. Stat mendicus ante domum diuitis: sed et ipse diues stat ante domum magni diuitis. Petitur ab illo, et petit. Si non egeret, aures Dei oratione non pulsaret. Et quid eget diues? Audeo dicere, ipso pane quotidiano eget diues. Quare enim abundant illi omnia? unde, nisi quia Deus dedit? Quid habebit, si Deus subtrahat manum suam? Nonne multi dormierunt diuites, et surrexerunt pauperes? Et quod illi non deest, misericordie Dei est, non potentie ipsius.

10. Panis quotidianus, sermo Dei. Eucaristia. Sed istum panem, karissimi, quo uenter impletur, quo caro quotidie reficitur; istum ergo panem uidetis Deum dare, non solum laudatoribus suis, sed etiam blasphematoribus: qui facit solem suum oriri super bonos et malos, et pluit super iustos et iniustos . Laudas, pascit te: blasphemas, pascit te. Ut penitentiam agas, exspectat te: sed si non te mutaueris, damnat te. Quia ergo panem istum accipiunt a Deo et boni et mali, putas non est aliquis panis quem petunt filii, de quo dicebat Dominus in Euangelio, Non est bonum tollere panem filiorum, et mittere canibus ? Est plane. Quis est iste panis? et quare dicitur quotidianus? Et iste necessarius est: etenim sine illo uiuere non possumus; sine pane non possumus. Impudentia est ut a Deo petas diuitias: non est impudentia ut petas panem quotidianum. Aliud est unde superbias, aliud est unde uiuas. Tamen quia iste panis uisibilis et tractabilis datur et bonis et malis; est panis quotidianus quem petunt filii. Ipse est sermo Dei, qui nobis quotidie erogatur. Panis noster quotidianus est: inde uiuunt non uentres, sed mentes. Necessarius est nobis etiam nunc operariis in uinea; cibus est, non merces. Operario enim duas res debet, qui illum conducit ad uineam, cibum, ne deficiat; et mercedem, unde gaudeat. Cibus noster quotidianus in hac terra, sermo Dei est, qui semper erogatur Ecclesiis: merces nostra post laborem uita eterna nominatur. Iterum in isto pane nostro quotidiano si intelligas quod fideles accipiunt, quod accepturi estis baptizati; bene rogamus et dicimus, Panem nostrum quotidianum da nobis hodie: ut sic uiuamus, ne ab illo altari separemur.



CAPUT uII.

11. Quinta petitio. Omnes hic sumus debitores. Peccata quotidiana baptizatorum.---Et dimitte nobis debita nostra, sicut et nos dimittimus debitoribus nostris. Et ista petitio non est exponenda quia pro nobis petimus. Nobis enim debita demitti postulamus. Debitores enim sumus, non pecuniarum, sed peccatorum. Dicis modo forte: Et uos? Respondemus:  Et nos. Et uos, episcopi sancti, debitores estis? Et nos debitores sumus. Et uos? Absit, domine, noli tibi facere iniuriam. Non iniuriam mihi facio, sed uerum dico: debitores sumus. Si dixerimus quia peccatum non habemus, nos ipsos decipimus, et ueritas in nobis non est . Et baptizati sumus, et debitores sumus. Non quia aliquid remansit quod nobis in Baptismo non dimissum fuerit: sed quia uiuendo contrahimus quod quotidie dimittatur. Qui baptizantur et exeunt, sine debito ascendunt, sine debito pergunt. Qui autem baptizantur et tenentur in hac uita, de fragilitate mortali contrahunt aliquid, unde et si non naufragatur, tamen oportet ut sentinetur. Quia si non sentinatur, paulatim ingreditur unde tota nauis mergatur. Et hoc orare [1 1Kb] , sentinare est. Non tantum autem debemus orare, sed et eleemosynam facere: quia quando sentinatur ne nauis mergatur, et uocibus agitur et manibus. uocibus agimus, cum dicimus, Dimitte nobis debita nostra, sicut et nos dimittimus debitoribus nostris. Manibus autem agimus, cum facimus, Frange esurienti panem tuum, et egenum sine tecto induc in domum tuam . Include eleemosynam in corde pauperis, et ipsa pro te exorabit ad Dominum .



CAPUT uIII.

12. Peccatorum quotidianorum mundatio. Minuta peccata non contemnenda, quia plura. Dimissis ergo peccatis omnibus per lauacrum regenerationis, in magnas angustias contrusi fuerimus, si non nobis daretur quotidiana mundatio sancte orationis. Eleemosyne et orationes mundant peccata; tantum ne talia committantur, unde necesse sit separari nos a pane quotidiano; uitantes debita, quibus debetur certa et seuera damnatio. Nolite uos iustos dicere, quasi non habeatis unde dicatis, Dimitte nobis debita nostra, sicut et nos dimittimus debitoribus nostris. Abstinentes ab idololatria, a constellationibus mathematicorum [2 1Kb] , a remediis incantatorum; abstinentes a deceptionibus hereticorum, a conscissionibus schismaticorum; abstinentes ab homicidiis, ab adulteriis et fornicationibus, a furtis et rapinis, a falsis testimoniis; et si qua forte alia, non dico que exiriales exitus habent, unde necesse sit precidi ab altari, et ligari in terra ut ligetur in celo, ualde periculose et mortifere, nisi soluatur in terra quod soluatur in celo: istis ergo exceptis, non deest unde homo peccet. Quod non oportet uidendo libenter, peccat. Et quis teneat oculi uelocitatem? Quandoquidem dicitur oculus inde accepisse nomen, a uelocitate. Quis teneat aurem uel oculum? Oculi, cum uolueris, claudi possunt, et cito clauduntur: aures cum conatu claudis, manum leuas, peruenis ad illas: et si tibi aliquis manus teneat, patent; nec potes eas claudere aduersus uerba maledica, impura, blandientia et decipientia. Cum aliquid, quod non oportet, audieris, etsi non feceris, nonne aure peccas? Audis mali aliquid libenter. Lingua mortifera quanta peccata committit? Aliquando  talia, quibus homo ab altari separetur. Ad illam pertinet materies blasphemiarum: et multa etiam inania dicuntur, que ad rem non pertinent. Nihil mali faciat manus; non currat pes ad aliquid mali; non dirigatur oculus in lasciuiam; non auris libenter pateat turpitudini; non moueatur lingua ad id quod non decet: dic, cogitationes quis tenet?



CAPUT IX.

Fratres mei, plerumque oramus, et aliunde cogitamus, quasi obliti ante quem stemus, aut ante quem proni iaceamus. Ista omnia si colligantur contra nos, num ideo non premunt, quia minuta sunt? Quid interest, utrum te plumbum premat, an arena? Plumbum una massa est, arena minuta grana sunt, sed copia te premunt. Minuta sunt peccata: non uides de guttis minutis flumina impleri, et fundos trahi? Minuta sunt, sed multa sunt.

13. Pactum donandi debita. Quotidie ergo dicamus; et corde uero dicamus, et quod dicimus faciamus: Dimitte nobis debita nostra, sicut et nos dimittimus debitoribus nostris. Sponsionem facimus cum Deo, pactum et placitum. Hoc tibi dicit Dominus Deus tuus: Dimitte, et dimitto. Non dimisisti: tu contra te tenes, non ego. Sane, karissimi filii mei, quoniam scio quid uobis expediat in oratione dominica, et maxime in tota oratione ista sententia, Dimitte nobis debita nostra, sicut et nos dimittimus debitoribus nostris: audite me. Baptizandi estis, omnia dimittite: quisque quod habet aduersus aliquem in corde suo, dimittat ex corde. Sic intrate, et certi estote omnia prorsus uobis dimitti que contraxistis, et ex parentibus nascendo secundum Adam cum originali peccato, propter quod peccatum cum paruulis curritis ad gratiam Saluatoris, et quidquid uiuendo addidistis, dictis, factis, cogitationibus, omnia dimittuntur: et exibitis inde tanquam a conspectu Domini uestri, cum securitate omnium debitorum.



CAPUT X.

14. Hortatur ad dilectionem inimicorum. Iam propter illa quotidiana peccata, de quibus locutus sum, quia necessarium est uobis dicere, uelut quotidiana mundatione ista, Dimitte nobis debita nostra, sicut et nos dimittimus debitoribus nostris; quid facietis? Habetis inimicos: Quis enim uiuat in hac terra non habens inimicum? Intendite uobis, diligire illos. Nullo modo tibi potest nocere seuiens inimicus, quantum tibi noces, si non diligis inimicum. Ille enim nocere potest aut uille tue, aut pecori tuo, aut domui tue, aut seruo tuo, aut ancille tue, aut filio tuo, aut coniugi tue; aut, ut multum, si illi data fuerit potestas, carni tue? Numquid, quomodo tu, anime tue? Extendite uos ad istam perfectionem, karissimi, exhortor uos. Sed numquid ego illud donaui uobis? Ille uobis donauit, cui dicitis, Fiat uoluntas tua, sicut in celo, ita et in terra. Tamen non uobis uideatur impossibile: ego scio, ego noui, ego probaui esse homines christianos, qui diligunt inimicos suos. Si uobis impossibile uisum fuerit, non faciatis. Primo credite posse fieri: et orate, ut fiat in uobis uoluntas Dei. Quid enim tibi prodest malum inimici tui? Si malum nullum haberet, nec inimicus tuus esset. Bonum  illi opta, finiat mala, et non erit tibi inimicus. Non enim inimica est tibi in illo natura humana, sed culpa. Numquid ideo tibi est inimicus, quod habet animam et carnem? Hoc est quod tu: animam habes, animam habet; carnem habes, carnem habet. Consubstantialis tuus est: simili de terra facti estis [1 1Kb] ; a Domino animati estis. Hoc est ille quod tu: respice fratrem tuum. Primi duo parentes nostri erant, Adam et Eua; ille pater, illa mater: ergo nos fratres. Omittamus originem primam: Deus pater, Ecclesia mater: ergo nos fratres. Sed inimicus meus Paganus est, Iudeus est, hereticus est; et unde iamdudum dixi, Fiat uoluntas tua, sicut in celo, ita et in terra. O Ecclesia, inimicus tuus est Paganus, Iudeus, hereticus: terra est. Si celum es, inuoca Patrem qui est in celis, et pro inimicis tuis ora: quia et Saulus inimicus erat Ecclesie; sic oratum est pro illo, factus est amicus. Non solum destitit esse persecutor, sed laborauit ut esset adiutor. Et si uerum queras, oratum est contra illum: sed contra eius malitiam, non naturam. Ora et tu contra malitiam inimici tui: illa moriatur, et ille uiuat. Si enim mortuus fuerit inimicus tuus, quasi inimico caruisti, sed nec amicum inuenisti. Si autem mortua fuerit malitia eius: et inimicum amisisti, et amicum inuenisti.



CAPUT XI.

15. Inimicos diligere paucorum est, sed tamen ab omnibus id prestandum. Adhuc dicitis: Quis potest? quis illud fecit? Deus illud faciat in cordibus uestris. Et ego scio, pauci illud faciunt, magni sunt qui faciunt, spirituales faciunt. Numquid tales sunt omnes in Ecclesia fideles ad altare accedentes, corpus et sanguinem Christi sumentes? numquid tales sunt omnes? Et tamen omnes dicunt, Dimitte nobis debita nostra, sicut et nos dimittimus debitoribus nostris. Si respondeat illis Deus: Quid a me petitis ut faciam quod promisi, quando uos non facitis quod precepi? Quid promisi? Dimittere debita uestra. Quid precepi? Ut et uos dimittatis debitoribus uestris. Quomodo potestis hoc facere, si non diligatis inimicos? Quid ergo facturi sumus, fratres? Ad tantam paucitatem redigitur grex Christi? Si soli illi debent dicere, Dimitte nobis debita nostra, sicut et nos dimittimus debitoribus nostris, qui diligunt inimicos; nescio quid faciam, nescio quid dicam. Dicturus enim uobis sum: Si non diligitis inimicos uestros, nolite orare? Non audeo: imo ut diligatis, orate. Sed numquid uobis dicturus sum: Si non diligitis inimicos uestros, nolite in oratione dominica dicere, Dimitte nobis debita nostra, sicut et nos dimittimus debitoribus nostris? Puta quia dico, Nolite dicere. Si non dixeritis, non dimittuntur: si dixeritis, et non feceritis, non dimittuntur. Ergo dicendum est et faciendum, ut dimittantur.



CAPUT XII.

16. Inimico saltem petenti detur uenia. uideo aliquid unde possum, non paucitatem christianam, sed multitudinem consolari: et scio quia hoc desideratis audire. Dimittite, ut dimittatur uobis, Christus dixit . Et uos in oratione quid  dicitis? unde modo tractamus: Dimitte nobis debita nostra, sicut et nos dimittimus debitoribus nostris. Sic dimitte, Domine, quomodo dimittimus. Hoc dicis: Sic dimitte, Pater, qui es in celis, debita nostra, quomodo et nos dimittimus debitoribus nostris. Hoc enim facere debetis: quod si non feceritis, peribitis. Quando inimicus ueniam petit, continuo dimittatis. Et hoc multum ad uos? Multum ad te erat, inimicum diligere seuientem: multum est ad te, hominem diligere supplicantem? Quid dicis? Seuiebat, et oderas. Mallem nec tunc odisses: mallem tunc, cum seuientem patereris, Dominum recordareris dicentem, Pater, ignosce illis, quia nesciunt quid faciunt . Hoc ergo magnopere uellem, ut etiam eo tempore, cum in te seuiebat inimicus, respiceres Dominum Deum tuum ista dicentem. Sed forte dicturus es: Fecit ille, sed ut Dominus, quia Christus, quia Dei Filius, quia Unigenitus, quia uerbum caro factum. Quid ego malus et inualidus homo? Si multum est ad te Dominus tuus, cogitetur a te conseruus tuus. Stephanus sanctus lapidabatur: et inter lapides genu fixo pro inimicis orabat, et ait, Domine, ne statuas illis hoc peccatum . Illi lapides mittebant, non ueniam postulabant: et ille pro eis orabat. Talem te esse uolo: extende te. Quid trahis semper cor in terra? Audi, Sursum cor: extende, dilige inimicos. Si non potes diligere seuientem, dilige uel petentem. Dilige hominem qui tibi dicit: Frater, peccaui, ignosce mihi. Tunc si non ignoueris, non dico, deles orationem de corde tuo; sed deleberis de libro Dei.



CAPUT XIII.

17. Disciplina sine odio. Inimico ueniam negans nichil ipsi nocet, sed sibi. Si autem uel tunc ignoueris, uel tunc ex corde dimiseris odium: odium dico dimittas ex corde, non disciplinam. Quid si ille qui petit ueniam, castigandus est a me? Fac quod uis: puto enim quod filium tuum diligis et quando cedis. Lacrymas uapulantis non curas; quia ei hereditatem seruas. Ego hoc dico, ut de corde dimittas odium, quando a te ueniam petit inimicus. Sed forte dicis: Mentitur, fingit. O iudex cordis alieni [1 1Kb] , dic mihi cogitationes patris tui, dic mihi hesternas tuas. Rogat, ueniam petit: dimitte, prorsus dimitte. Si non dimiseris, non illi noces, sed tibi. Nam ille scit quid est facturus. Non uis tu dimittere conseruus conseruo tuo: ibit ad Dominum uestrum, et dicet ei, Domine, rogaui conseruum meum, ut dimitteret mihi, et noluit dimittere; tu mihi dimitte. Numquid non licet Domino debita relaxare serui sui? Ille accepta uenia a Domino recedit absolutus, tu remanes obligatus. Quomodo obligatus? uenturum est tempus orationis, uenturum est ut dicas, Dimitte nobis debita nostra, sicut et nos dimittimus debitoribus nostris: respondebit tibi Dominus, Serue nequam, cum tanta mihi deberes, rogasti me, et dimisi tibi; nonne oportebat et te misereri conserui tui, sicut et ego tui misertus sum . De Euangelio sunt uerba ista, non de corde meo. Si autem rogatus dimiseris ueniam  postulanti, iam potes dicere orationem istam. Et si nondum idoneus es diligere seuientem, tamen orationem istam potes dicere, Dimitte nobis debita nostri, sicut et nos dimittimus debitoribus nostris. Transeamus ad reliqua.

18. Sexta petitio.---Et ne nos inferas in tentationem. Dimitte nobis debita nostra, sicut et nos dimittimus debitoribus nostris, propter preterita peccata dicimus, que non possumus facere, ut facta non sint. Potes agere, ut non facias quod fecisti: quid agis, ut non sit factum quod fecisti? Propter illa que iam facta sunt, ista tibi sententia orationis subuenit: Dimitte nobis debita nostra, sicut et nos dimittimus debitoribus nostris. Propter illa in que potes incidere, quid facies? Ne nos inferas in tentationem; sed libera nos a malo. Ne nos inferas in tentationem; sed libera nos a malo; hoc est, ab ipsa tentatione.



CAPUT XIu.

19. Petitiones tres eternam uitam, et tres huius uite necessitates respiciunt. Et erunt petitiones ille tres, Sanctificetur nomen tuum. ueniat regnum tuum, Fiat uoluntas tua, sicut in celo et in terra: tres iste petitiones sunt propter uitam humanam  . Semper enim sanctificatum in nobis debet esse nomen Dei, semper in regno eius esse debemus, semper uoluntatem eius facere debemus. Hoc in eternum erit. Panis quotidianus modo est necessarius. Iam ab hoc articulo cetera que oramus, ad presentis uite necessitatem pertinent. Panis quotidianus in hac uita necessarius est; dimitti debita nostra in hac uita necessarium est. Nam cum ad illam ueniemus, debita finimus. In hac terra tentatio est, in hac terra periculose nauigatur, in hac terra per rimas fragilitatum subintrat aliquid, quod debeat sentinari. Cum autem facti fuerimus equales Angelis Dei, absit ut dicamus, absit ut rogemus Deum, ut dimittat debita nostra, que nulla erunt. Hic ergo panis quotidianus, hic ut debita dimittantur, hic ut non intremus in tentationem; quia in illa uita tentatio non intrat: hic ut liberemur a malo; quia in illa uita malum nullum, sed bonum sempiternum permanebit.



SERMO LuII [* 1Kb]  . Rursum in Matthei caput uI, 9-13, de oratione Dominica, ad Competentes.



CAPUT PRIMUM.

1. Symbolum prius, tum Oratio tradenda. Ordo est edificationis uestre, ut discatis prius quid credatis, et postea quid petatis. Sic enim dicit Apostolus, Erit: omnis qui inuocauerit nomen Domini, saluus erit. Hoc testimonium beatus Paulus posuit de propheta: quia predicta sunt per prophetam ista tempora, quando omnes inuocaturi erant Deum: Qui inuocauerit nomen Domini, saluus erit. Et adiunxit: Quomodo autem inuocabunt, in quem non crediderunt? aut quomodo credent, quem non audierunt? Quomodo autem audient, sine predicante? aut quomodo predicabunt, si non mittantur ? Missi sunt ergo predicatores, predicauerunt Christum. Illis predicantibus populi audierunt, audiendo crediderunt, credendo inuocauerunt. Quia ergo rectissime et uerissime dictum est, Quomodo inuocabunt, in quem non crediderunt? ideo prius didicistis quod crederetis: hodie didicistis cum inuocare, in quem credidistis.



CAPUT II.

2. Filius Dei fratres suos nos esse uoluit. Filius Dei Dominus noster iehsu Christus docuit nos orationem: et cum sit ipse Dominus, sicut in Symbolo accepistis et reddidistis [1 1Kb] , Filius Dei unicus, tamen noluit esse unus. Unicus est, et unus esse noluit: fratres habere dignatus est. Quibus enim dicit, Dicite, Pater noster, qui es in celis? Quem uoluit a nobis appellari Patrem nostrum, nisi Patrem suum? Numquid inuidit nobis? Parentes aliquando cum genuerint unum filium, duos, tres; iam timent generare, ne faciant alios mendicare. Sed quia talis est hereditas quam nobis promittit, quam multi obtineant, et angustias nemo patiatur; ideo in suam fraternitatem uocauit populos gentium, et habet Unicus innumerabiles fratres qui dicant, Pater noster qui es in celis. Dixerunt ista qui fuerunt ante nos: dicturi sunt qui erunt post nos. uidete quantos fratres habeat Unicus in sua gratia, communicans cum illis hereditatem, pro quibus pertulit mortem. Habebamus patrem et matrem in terra, ut nasceremur ad labores et mortem: inuenimus alios parentes, Deum Patrem et matrem Ecclesiam, a quibus nascamur ad uitam eternam. Cogitemus, karissimi, cuius filii esse cepimus: et sic uiuamus, quomodo decet eos qui talem habent Patrem. uidete, quia Creator noster dignatus est esse Pater noster.



CAPUT III.

3. Quid a Patre petendum. Audiuimus quem inuocare debeamus, qua spe hereditatis eterne Patrem in celis habere cepimus: audiamus quid ab illo petamus. A tali Patre quid petituri sumus? Numquid non [2 1Kb] ab illo et hodie et heri et nudiustertius pluuiam petimus? Nihil magnum est quod a tali Patre quesiuimus: et tamen uidetis cum quanto gemitu, cum quanto desiderio pluuiam petamus, cum mors timetur, et hoc timetur quod euadere nullus potest. Omnis enim homo citius serius moriturus est: et gemimus, rogamus, parturimus, clamamus ad Deum, ut paulo serius moriamur. Quanto magis ad illum debemus clamare, ut ueniamus ubi nunquam moriamur?



CAPUT Iu.

4. Prima petitio. Ideo, Sanctificetur nomen tuum, dictum est. Hoc etiam ab illo petimus, ut sanctificetur nomen eius in nobis: nam semper est sanctum. Quomodo autem sanctificatur nomen eius in nobis, nisi dum nos efficit sanctos? Nos enim fuimus non sancti, et per nomen eius efficimur sancti: ipse autem semper sanctus, et nomen ipsius semper sanctum. Pro nobis rogamus, non pro Deo. Non enim bene optamus Deo, cui nichil mali potest aliquando euenire. Sed optamus nobis bonum,  ut sanctificetur sanctum nomen eius: quod semper sanctum est, sanctificetur in nobis.



CAPUT u.

5. Secunda petitio. ueniat regnum tuum. Petamus, non petamus, uenire habet. Habet quidem regnum Deus sempiternum. Quando enim non regnauit? Quando regnare cepit? Quando regnum eius initium non habet, nec finem habebit. Sed ut sciatis quia et hoc pro nobis oramus, non pro Deo ; regnum ipsius nos erimus, si in illum credentes in eo profecerimus. Omnes fideles redempti sanguine Unici ipsius, erunt regnum ipsius. uenturum est autem ipsum regnum, cum facta fuerit resurrectio mortuorum: tunc enim ueniet ipse. Et cum resurrexerint mortui, diuidet eos, sicut ipse dicit, et ponet alios ad dexteram, alios ad sinistram. Dicet eis qui ad dexteram erunt: uenite, benedicti Patris mei, percipite regnum. Hoc est quod optamus et rogamus, quando dicimus, ueniat regnum tuum, ut nobis ueniat. Nam si nos reprobi fuerimus, illud regnum aliis uenturum est, non nobis. Si autem in eo numero fuerimus, qui pertinent ad membra unigeniti Filii eius, nobis ueniet regnum eius: et non tardabit. Numquid enim secula tanta restant, quanta transierunt? Apostolus Ioannes dixit: Filioli, nouissima hora est . Sed pro ipso die magno longa est hora: et ipsa hora nouissima uidete quot annos ducat. Tamen sic uobis sit quasi qui uigilet, dormiat, surgat et regnet. Modo uigilemus, morte dormiemus, in fine resurgemus, sine fine regnabimus.



CAPUT uI.

6. Tertia petitio. Huius petitionis interpretatio multiplex.---Fiat uoluntas tua, sicut in celo, ita et in terra. Tertio petimus, Fiat uoluntas tua, sicut in celo, ita et in terra. Et hoc nobis bene optamus. Nam uoluntas Dei necesse est ut fiat. uoluntas Dei est ut regnent boni, damnentur mali. Numquid potest ista uoluntas non fieri? Sed quid nobis bene optamus, quando dicimus, Fiat uoluntas tua, sicut in celo, ita et in terra? Audite. Multis enim modis hec petitio intelligi potest, et multa sunt cogitanda in ista petitione; quando rogamus Deum, Fiat uoluntas tua, sicut in celo, ita et in terra. Quomodo te non offendunt Angeli tui, sic te non offendamus et nos. Iterum quomodo intelligitur, Fiat uoluntas tua, sicut in celo, ita et in terra? Sancti omnes Patriarche, omnes Prophete, omnes Apostoli, spirituales omnes tanquam celum sunt Deo: nos autem in comparatione ipsorum terra sumus. Fiat uoluntas tua, sicut in celo, ita et in terra: sicut in illis, ita et in nobis. Item, Fiat uoluntas tua, sicut in celo, ita et in terra. Ecclesia Dei celum est, inimici eius terra sunt. Bene optamus inimicis nostris, ut credant et ipsi, et fiant christiani: et fiat uoluntas Dei, sicut in celo, ita et in terra. Item, Fiat uoluntas tua, sicut in celo, ita et in terra. Spiritus noster celum est, caro terra, quomodo innouatur spiritus noster credendo, sic caro innouetur resurgendo: et fiat uoluntas Dei, sicut in celo, ita et in terra. Item, mens nostra qua uidemus  ueritatem, et condelectamur ipsi ueritati, celum est. Ecce celum: Condelector legi Dei secundum interiorem hominem. Quid est terra? uideo aliam legem in membris meis, repugnantem legi mentis mee . Quando ista pugna transierit, et concordia plena carnis et spiritus facta fuerit, fiet uoluntas Dei, sicut in celo, ita et in terra. Quando petitionem istam dicimus, omnia ista cogitemus, et omnia ista a Patre petamus. Omnia autem ista, karissimi, tria que diximus, tres petitiones iste ad uitam eternam pertinent. Quod enim sanctificatur in nobis nomen Dei nostri, eternum erit. Quod regnum ipsius ueniet, ubi semper uiuemus, eternum erit. Quod uoluntas eius fit, sicut in celo, ita et in terra, omnibus modis, quos exposui, eternum erit.



CAPUT uII.

7. Quarta petitio. Panis quotidianus duplex est, corporalis et spiritualis. Eucaristia. Sermones, lectiones et hymni sacri, quotidianus panis. Restant petitiones pro ista uita peregrinationis nostre: ideo sequitur, Panem nostrum quotidianum da nobis hodie. Da eterna, da temporalia. Promisisti regnum, noli negare subsidium. Dabis apud te sempiternum ornamentum, da in terra temporale alimentum. Ideo quotidie, ideo hodie, id est, hoc tempore. Cum transierit uita ista, numquid petemus panem quotidianum? Tunc enim non uocabitur quotidie; sed hodie. Nunc uocatur quotidie, quando transit dies, et uenit alius dies. Numquid uocabitur quotidie, quando erit eternus unus dies? Sane duobus modis intelligenda est ista petitio de pane quotidiano: siue pro necessitate carnalis uictus, siue etiam pro necessitate spiritualis alimonie [1 1Kb] . Carnalis cibi necessitas, propter quotidianum uictum, sine quo uiuere non possumus. uictus est et tegumentum, sed a parte totum intelligitur. Quando panem petimus, ibi omnia accipimus. Norunt etiam spiritualem alimoniam fideles, quam et uos scituri estis [2 1Kb] , accepturi de altare Dei. Panis erit et ipse quotidianus, huic uite necessarius. Numquid enim Eucaristiam accepturi sumus, cum ad ipsum Christum uenerimus, et cum illo in eternum regnare ceperimus? Ergo Eucaristia panis noster quotidianus est: sed sic accipiamus illum, ut non solum uentre, sed et mente reficiamur [3 1Kb] . uirtus enim ipsa que ibi intelligitur, unitas est, ut redacti in corpus eius, effecti membra eius, simus quod accipimus. Tunc erit uere panis noster quotidianus. Et quod uobis tracto, panis quotidianus est: et quod in Ecclesia lectiones quotidie auditis, panis quotidianus est: et quod hymnos auditis et dicitis, panis quotidianus est. Hec enim sunt necessaria peregrinationi  nostre. Numquid illuc quando uenerimus, codicem sumus audituri? Ipsum uerbum uisuri, ipsum uerbum audituri, ipsum manducaturi, ipsum bibituri, quomodo Angeli modo. Numquid Angelis codices sunt necessarii, aut disputatores, aut lectores? Absit. uidendo legunt: uident enim ipsam ueritatem, et illo fonte satiantur, unde nos irroramur. Dictum est ergo de pane quotidiano; quia in ista uita nobis est necessaria hec petitio.



CAPUT uIII.

8. Quinta petitio.---Dimitte nobis debita nostra, sicut et nos dimittimus debitoribus nostris. Numquid necessaria est nisi hic? Ibi enim debita non habebimus. Debita enim quid sunt, nisi peccata? Ecce baptizabimini, omnia ibi uestra peccata delebuntur: nullum omnino ibi remanebit. Si quid mali aliquando gessistis, fecistis, dixistis, concupistis, cogitastis, totum delebitur. Et tamen si in ista uita posteriori securitas esset, talem orationem non disceremus, ubi diceremus, Dimitte nobis debita nostra. Sed plane faciamus quod sequitur, Sicut et nos dimittimus debitoribus nostris. Maxime ergo uos qui intraturi estis ad accipiendam plenam indulgentiam debitorum uestrorum, uidete ne aliquid in cordibus uestris aduersus alterum teneatis, ut procedatis inde securi [1 1Kb] , quasi liberi et ab omnibus debitis absoluti; et incipiatis uos uelle uindicare de inimicis uestris, qui uobis ante iniurias fecerunt. Dimittite, quomodo uobis dimittitur. Deus nulli fecit iniuriam, et tamen dimittit qui nichil debet. Quomodo debet dimittere cui dimittitur, quando ille omnia dimittit, qui non debet quod ei dimittatur?



CAPUT IX.

9. Sexta petitio. Tentatio duplex. Deserente Deo continuo possidet tentator. Concupiscentie remanent post Baptismum.---Ne nos inferas in tentationem; sed libera nos a malo. Numquid et hoc necessarium erit in illa uita? Non dicitur, Ne nos inferas in tentationem, nisi ubi potest esse tentatio. In sancti Iob libro legimus, Numquid non tentatio est uita humana super terram ? Quid ergo rogamus? Quid, audite. Apostolus Iacobus dicit, Nemo cum tentatur dicat quod a Deo tentatur . Tentationem istam malam dixit, qua quisque decipitur, et diabolo subiugatur; ipsam dixit tentationem. Est enim alia tentatio, que appellatur probatio: de ipsa tentatione scriptum est, Tentat uos Dominus Deus uester, ut sciat si diligitis eum . Quid est, ut sciat? Ut scire uos faciat: nam ipse nouit. In illa tentatione qua quisque decipitur et seducitur, neminem tentat Deus: sed plane iudicio suo alto et occulto quosdam deserit. Cum ille deseruerit, inuenit quid faciat tentator. Non enim inuenit aduersus se luctatorem, sed continuo illi se exhibet [2 1Kb] possessorem, si deserat Deus. Ne deserat ergo nos, ideo dicimus, Ne nos inferas in tentationem. Unusquisque enim tentatur, ait idem apostolus Iacobus, a concupiscentia sua abstractus et illectus: deinde concupiscentia cum conceperit, parit peccatum; peccatum autem cum consummatum fuerit, generat mortem . Quid  nos docuit? Ut pugnemus contra concupiscentias nostras. Etenim in Baptismo sancto peccata dimissuri estis: concupiscentie remanebunt, cum quibus regenerati pugnetis. Restat enim conflictus in uobis ipsis. Nullus hostis metuatur extrinsecus [1 1Kb] : te uince, et mundus est uictus. Quid tibi facturus est tentator extraneus, siue diabolus, siue minister diaboli? Quicumque homo proponit lucrum, ut seducat, auaritiam in te non inueniat: quid facit propositor lucri? Si autem auaritia in te inuenta fuerit, uiso lucro inardescis, uitiose esce [2 1Kb] caperis laqueo. Si autem non in te inuenerit auaritiam, remansit frustra extenta muscipula. Proponit tibi tentator pulcherrimam feminam: adsit intus castitas, uicta est foris iniquitas. Ut ergo non te capiat proposita pulchritudine mulieris aliene, cum tua libidine intus pugna. Non sentis hostem tuum, sed sentis concupiscentiam tuam. Diabolum non uides, sed quid te delectet, uides. uince intus quod tu sentis. Pugna, pugna; quia qui te regenerauit, iudex est: proposuit luctam, parat coronam. Sed quia sine dubio uinceris, si illum adiutorem non habueris, si te deseruerit; ideo proponis in Oratione, Ne nos inferas in tentationem. Ira iudicis donauit [3 1Kb] quosdam concupiscentiis suis: et dicit illud Apostolus, Tradidit illos Deus in concupiscentiam cordis illorum . Quomodo tradidit? Non cogendo, sed deserendo.



CAPUT X.

10. Liberatio a malo.---Libera nos a malo: potest ad eamdem ipsam sententiam pertinere. Ideo sic est, ut intelligas unam sententiam, Ne nos inferas in tentationem; sed libera nos a malo. Ideo addidit sed: ut ostenderet hoc totum ad unam sententiam pertinere, ne nos inferas in tentationem; sed libera nos a malo. Quomodo? Singula illa proponam: Ne nos inferas in tentationem; sed libera nos a malo. Liberando nos a malo, non nos infert in tentationem: non nos inferendo in tentationem, liberat nos a malo.



CAPUT XI.

11. Magna tentatio, horrenda tentatio, uelle uindicari. Magna uero tentatio est, karissimi, magna tentatio est in hac uita, quando illud nostrum tentatur, quo meremur ueniam, sicubi tentati lapsi fuerimus. Horrenda tentatio est, quando nobis tollitur, unde ab aliarum tentationum uulneribus sanari possimus. Scio nondum uos intellexisse: adeste animo, ut intelligatis. Puta, tentat auaritia, uictus est quisquam  in aliqua una tentatione: uicit hominem auaritia, etiam bonum luctatorem; et fecit nescio quid auarum. Transiit libido, non adduxit ad stuprum, non peruenit ad adulterium. Illud enim quando fuerit, et ab adulterio homo prohibendus est. Sed uidit mulierem ad concupiscendum, cogitauit aliquid delectabilius quam debuit; accepit pugnam, etiam optimus preliator percussus est: sed non consensit, repercussit motum lasciuum, doloris amaritudine castigauit, repercussit et uicit [4 1Kb] . Tamen  eo ipso quod lapsus erat, habet unde dicat, Dimitte nobis debita nostra. Sic de ceteris omnibus tentationibus, difficile est ut non sit unde dicamus, Dimitte nobis debita nostra. Que est ergo illa, quam posui, horrenda tentatio, molesta, tremenda, omnibus uiribus, omni uirtute uitanda? que est ista? Quando nobiscum agitur, ut uindicemus nos. Ira exasperatur; et frendet homo uindicari: horrenda tentatio. Unde accepturus enim ueniam fueras pro ceteris delictis, hoc perdis. Si quid aliis sensibus, aliis cupiditatibus peccaueras, hinc erat sanandum, quia dicturus eras, Dimitte nobis debita nostra sicut et nos dimittimus debitoribus nostris. Qui te instigat ut uindiceris, perdet tibi quod dicturus eras, Sicut et nos dimittimus debitoribus nostris. Illo perdito, cuncta tenebuntur: omnino nichil dimittitur.



CAPUT XII.

12. Commendatio caritatis erga inimicos. Debita quotidiana. Hanc periculosam tentationem in ista uita sciens Dominus, Magister et Saluator noster cum doceret nos in hac Oratione sex uel septem petitiones, nullam sibi assumpsit unde tractaret, et quam nobis uehementius commendaret, nisi hanc unam. Numquid non diximus, Pater noster, qui es in celis, et cetera subsequentia? Quare post finitam Orationem non aliquid nobis inde tractauit, uel quod a capite posuit, uel quod in fine conclusit, uel quod in medio collocauit? Si enim non in uobis sanctificatum fuerit nomen Dei, aut si non pertinueritis ad regnum Dei, aut si non in uobis facta fuerit uoluntas Dei sicut in celo, aut si non uos Deus custodierit ne intretis in tentationem: quare nichil horum? Sed quid? Amen dico uobis, quia si dimiseritis [1 1Kb] peccata hominibus : propter illud, Dimitte nobis debita nostra, sicut et nos dimittimus debitoribus nostris. Pretermissis omnibus petitionibus quas nos docuit, illam maxime docuit [2 1Kb] . Non multum fuerant illa commendanda, in quibus si peccator est, unde curetur agnocat: commendandum, in quo si peccaueris, cetera non est unde sanari [3 1Kb] . Hoc enim debes dicere, Dimitte nobis debita nostra. Que debita? Non deest: homines sumus. Paulo plus locutus sum quam debui, dixi aliquid quod non debui, risi plus quam debui, bibi amplius quam debui, comedi amplius quam debui, audiui libenter quod non debui, uidi libenter quod non debui, cogitaui libenter quod non debui: Dimitte nobis debita nostra, sicut et nos dimittimus debitoribus nostris. Peristi, si hoc perdidisti.



CAPUT XIII.

13. Hortatio. uidete, fratres mei; uidete, filii mei; uidete filii Dei; uidete, quia dico uobis. Pugnate cum corde uestro, quantum potestis. Et si uideritis iram uestram stare aduersus uos, rogate contra illam Deum: faciat te Deus uictorem tui; faciat te Deus uictorem, non inimici forinsecus tui, sed intrinsecus animi tui. Aderit enim et faciet. Plus uult ut hoc ab illo petamus, quam pluuiam. uidetis enim, karissimi, quot petitiones docuit  nos Dominus Christus, et uix illic inuenitur una que sonet de pane quotidiano: ut omnia que cogitamus, propter uitam futuram cogitemus. Quid enim timemus ne non nobis exhibeat ille qui promisit, et dixit: Querite primum regnum et iustitiam Dei, et hec omnia apponentur uobis? Nouit enim Pater uester, quia ista necessaria sunt uobis, priusquam petatis ab eo. Querite primum regnum et iustitiam Dei, et hec omnia apponentur uobis . Nam multi etiam fame tentati sunt, et aurum inuenti, et a Deo non deserti. Perirent fame, si desereret cor eorum panis interior quotidianus. Ipsum maxime esuriamus. Beati enim qui esuriunt et sitiunt iustitiam, quoniam ipsi saturabuntur . Potest autem infirmitatem nostram misericorditer intueri, et uidere nos, quomodo dictum est: Memento quia puluis sumus . Qui de puluere hominem fecit et animauit, pro isto figmento Unicum ad mortem dedit. Quantum nos amet, quis potest explicare, quis potest saltem digne cogitare?



SERMO LuIII [* 1Kb]  . Item in Matthei caput uI, 9-13, de oratione Dominica, ad Competentes.



CAPUT PRIMUM.

1. Symbolum et Dominica oratio. Symbolum reddidistis, quo breuiter comprehensa continetur fides. Iam et antea dixi uobis, quod ait apostolus Paulus, Quomodo inuocabunt, in quem non crediderunt ? Quia ergo quomodo credatur in Deum, et accepistis, et tenuistis, et reddidistis: accipite hodie quomodo inuocetur Deus. Ipse Filius sicut audistis, cum Euangilium legeretur, docuit discipulos suos et fideles suos hanc Orationem. Spem habemus obtinende cause nostre, quando talis iurisperitus nobis Preces dictauit. Assessor Patris, sicut confessi estis, qui sedet ad dexteram Patris: ipse est aduocatus noster, qui futurus est iudex noster. Inde enim uenturus est iudicare uiuos et mortuos. Tenete ergo et hanc Orationem, quam reddituri estis ad octo dies. Quicumque autem uestrum non bene Symbolum reddiderunt, habent spatium, teneant: quia die sabbati audientibus omnibus qui aderunt reddituri estis, die sabbati nouissimo, quo die baptizandi estis. Ad octo autem dies ab hodierno die reddituri estis hanc Orationem, quam hodie accepistis.



CAPUT II.

2. Omnium unus pater. Cuius caput est, Pater noster, qui es in celis. Inuenimus Patrem in celis: attendamus quemadmodum uiuamus in terris. Sic enim debet uiuere, qui inuenit talem Patrem, ut dignus sit uenire ad eius hereditatem. Dicimus autem communiter, Pater noster. Quanta dignatio? Hoc dicit imperator, hoc dicit mendicus; hoc dicit seruus, hoc dicit dominus eius. Simul dicunt, Pater noster, qui es in celis. Intelligunt ergo se esse fratres, quando unum habent Patrem. Sed non dedignetur fratrem habere seruum suum dominus eius, quem fratrem uoluit habere Dominus Christus.

 3. Prima et secunda petitio.---Sanctificetur nomen tuum, dicimus, ueniat regnum tuum. Sanctificatio nominis Dei est, qua efficimur nos sancti. Nam nomen eius semper est sanctum. Optamus etiam uenire regnum eius: ueniet, et si nolumus; sed optare et orare ut ueniat regnum eius, nichil est aliud quam optare ab illo, ut dignos nos faciat regno suo, ne forte, quod absit, ueniat, et non nobis ueniat. Multis enim non est uenturum, quod tamen uenturum est. Eis enim uenturum est, quibus dicetur, uenite, benedicti Patris mei, percipite regnum quod uobis paratum est ab origine mundi. Illis non ueniet quibus dicetur. Discedite a me, maledicti, in ignem eternum . Cum ergo dicimus, ueniat regnum tuum, oramus ut nobis ueniat. Quid est, ut nobis ueniat? Ut bonos nos inueniat. Hoc ergo oramus, ut bonos nos faciat: tunc enim nobis ueniet regnum eius.



CAPUT III.

4. Tertia petitio. Huius petitionis interpretatio triplex. Addimus, Fiat uoluntas tua, sicut in celo, ita et in terra. Seruiunt tibi Angeli in celo, nos seruiamus tibi in terra. Non te offendunt Angeli in celo, non te offendamus in terra. Quomodo illi faciunt uoluntatem tuam, sic faciamus et nos. Et hic quid oramus, nisi ut boni simus? Quando enim facimus uoluntatem Dei , tunc fit uoluntas eius in nobis. Et aliter bene intelligimus, Fiat uoluntas tua, sicut in celo, ita et in terra. Accipimus preceptum Dei, et placet nobis, placet menti nostre [1 1Kb] . Condelectamur enim legi Dei secundum interiorem hominem . Tunc fit uoluntas eius in celo. Celo enim comparatur spiritus noster, terre autem caro nostra. Quid est ergo, Fiat uoluntas tua, sicut in celo, ita et in terra. Ut quomodo menti nostre placet tua iussio, sic ei consentiat caro nostra; et tollatur rixa illa de medio, que describitur ab Apostolo: Caro enim concupiscit aduersus spiritum, spiritus autem aduersus carnem . Quando contra carnem concupiscit spiritus, iam facta est uoluntas eius in celo: quando contra spiritum non concupiscit caro, iam facta est uoluntas eius in terra [2 1Kb] . Erit autem plena concordia, quando ipse uoluerit: sit mundo pugna, ut possit esse uictoria. Etiam sic bene intelligi potest, Fiat uoluntas tua, sicut in celo, ita et in terra: ut celum ponamus Ecclesiam, quia portat Deum; terram autem infideles, quibus dictum est, Terra es, et in terram ibis . Quando ergo oramus pro inimicis nostris, inimicis Ecclesie, inimicis nomini Christiano, hoc oramus, ut fiat uoluntas eius, sicut in celo, ita et in terra, id est, sicut in tuis fidelibus, sic et in tuis blasphematoribus; ut omnes celum fiant.



CAPUT Iu.

5. Quarta petitio. Quotidianus panis,  uictus, Eucaristia. uerbum Dei. Sequitur, Panem nostrum quotidianum da nobis hodie. Potest simpliciter accipi orationem istam nos fundere pro uictu quotidiano, ut abundet nobis; et si non abundat, non desit nobis. Quotidianum autem dixit, quamdiu hodie uocatur . Quotidie uiuimus, quotidie surgimus, quotidie saturamur, quotidie esurimus. Det nobis panem quotidianum. Quare non dixit et tegumentum? uictus enim noster in cibo est et potu, tegumentum in uestitu et tecto. Nihil homo plus desideret [1 1Kb] . Quandoquidem dicit Apostolus: Nihil intulimus in hunc mundum; sed nec auferre aliquid possumus: uictum et tegumentum habentes, his contenti simus . Pereat auaritia, et diues est natura. Ergo si ad quotidianum uictum pertinet, quia et hoc bene intelligitur, quod dicimus, Panem notrum quotidianum da nobis hodie; non miremur, si nominato pane et cetera necessaria intelligantur. Quomodo quando Ioseph inuitauit fratres suos: Homines illi, inquit, hodie mecum manducabunt panem . Quare panem solum manducari erant? Sed a solo pane intellecta sunt cetera. Sic quando rogamus panem quotidianum, quidquid nobis propter carnem nostram in terra necessarium est, postulamus. Sed quid ait Dominus iehsu? Querite primum regnum Dei et iustitiam, et hec omnia apponentur uobis . Intelligitur etiam hoc ualde bene, Panem nostrum quotidianum da nobis hodie, Eucaristiam tuam, quotidianum cibum. Norunt enim fideles quid accipiant, et bonum est eis accipere panem quotidianum huic tempori necessarium. Pro se rogant, ut boni fiant [2 1Kb] , ut in bonitate et fide et uita bona perseuerent. Hoc optant, hoc orant: quia si non perseuerauerintin uita bona, separabuntur ab illo pane. Ergo, Panem nostrum quotidianum da nobis hodie, quid est? Sic uiuamus, ut ab altari tuo non separemur. Et uerbum Dei quod quotidie uobis aperitur, et quodam modo frangitur, panis quotidianus est. Et quomodo illum panem uentres, sic istum esuriunt mentes. Et hunc ergo petimus simpliciter, et quidquid anime nostre et carni nostre in hac uita necessarium est, quotidiano pane concluditur.



CAPUT u.

6. Quinta petitio.---Dimitte nobis debita nostra, dicimus, et dicamus; quia uerum dicimus. Quis enim hic uiuit in carne, et non habet debita? Quis est homo sic uiuens, ut ei non sit ista Oratio necessaria? Inflare se potest, iustificare non potest. Bonum est illi ut imitetur Publicanum, nec tumescat sicut Phariseus, qui ascendit in templum, et iactauit merita sua, texit uulnera sua. Ille autem sciuit quare ascenderit, qui dicebat, Domine, propitius esto mihi peccatori . Hoc Dominus iehsu: considerate, fratres mei: hoc Dominus iehsu orare docuit discipulos suos, illos magnos primos Apostolos suos, arietes nostros. Si ergo pro peccatis suis dimittendis arietes orant, agni quid debent facere, de quibus dictum est, Afferte Domino filios arietum ? Hoc ergo scitis uos in Symbolo reddidisse, quia inter cetera nominastis remissionem peccatorum. Remissio peccatorum una est, que semel datur; alia, que quotidie datur. Remissio peccatorum una est, que semel datur in sancto Baptismate; alia, que quamdiu uiuimus hic, datur in Dominica oratione. Propter quod dicimus, Dimitte nobis debita nostra.



CAPUT uI.

7. De eadem petitione. Et induxit nobiscum Deus pactum et placitum, firmumque chirographum, ut dicamus, Sicut et nos dimittimus debitoribus nostris. Qui uult dicere efficaciter, Dimitte nobis debita nostra; dicat ueraciter, Sicut et nos dimittimus debitoribus nostris. Si hoc quod est posterius, aut non dicit, aut fallaciter dicit; illud quod prius est, inaniter dicit. Maxime uobis dicimus, Dimittite omnia de cordibus uestris, qui ad sanctum Baptisma acceditis. Et uos, fideles, qui per hanc occasionem auditis hanc Orationem et nostram expositionem, dimittite totum quidquid aduersus aliquem habetis de cordibus uestris: ibi dimittite, ubi Deus uidet. Aliquando enim homo dimittit ore, et tenet corde: dimittit ore propter homines, et tenet corde, non timens oculos Dei. Prorsus dimittite; quidquid est [1 1Kb] quod usque ad istos dies tenuistis, saltem his diebus dimittite. Non debuit occidere sol super iracundiam uestram, et multi soles transierunt. Transeat aliquando et iracundia uestra, dies magni solis modo celebramus: illius solis de quo dicit Scriptura, Orietur uobis sol iustitie, et sanitas in pennis eius . Quid est, in pennis eius? In protectione eius. Unde in Psalmo dicitur, Sub umbra alarum tuarum protege me . Alii autem, qui in die iudicii futuri sunt sero penitentes [2 1Kb] , et infructuose dolentes, predicti a Sapientia, quid tunc dicturi sunt penitentiam agentes, et pre angustia spiritus gementes? Quid nobis profuit superbia? et diuitiarum iactantia quid contulit nobis? Transierunt illa omnia tanquam umbra. Et inter cetera: Ergo errauimus a uia ueritatis, et iustitie lumen non luxit nobis, et sol non est ortus nobis . Ille sol iustis oritur: istum autem solem uisibilem facit Deus quotidie oriri super bonos et malos . Ad illum uidendum solem iusti pertinent: modo in cordibus nostris habitat sol iste per fidem. Si ergo irasceris; ne occidat sol iste in corde tuo super iracundiam tuam: Non occidat sol super iracundiam uestram ; ne forte irascaris, et occidat tibi sol iustitie, et in tenebris remaneas.



CAPUT uII.

8. Contra iram et odium. Ne putetis autem quia nichil sit iracundia. Turbatus est, inquit propheta, pre ira oculus meus. Utique cui turbatur oculus, solem uidere non potest: et si conatus fuerit uidere, pena illi est, non uoluptas. Quid est ira? Libido uindicte. Libet hominem uindicari; et nondum est Christus uindicatus, nondum sunt sancti martyres uindicati! Adhuc exspectat patientia Dei. ut conuertantur inimici Christi, conuertantur martyrum inimici:  nos qui sumus, ut uindictam queramus? Si quereret illam Deus de nobis, ubi remaneremus? Ille qui nichil nos lesit, non uult se uindicare de nobis: et nos querimus uindicari, qni pene quotidie Deum offendimus! Ergo dimittite: dimittite ex corde. Iratus es, noli peccare: Irascimini, et nolite peccare . Irascimini quasi homines, si uincimini; et nolite peccare, ut iram in corde teneatis , ne in illud lumen intretis [2 1Kb] . Ergo dimittite. Quid est ira? Libido uindicte. Quid est odium? Ira inueterata. Ira inueterata si facta est, iam odium dicitur. Quod uidetur confiteri ille, qui cum dixisset, Turbatus est pre ira oculus meus; addidit, Inueteraui in omnibus inimicis meis . Quod erat ira, cum esset noua, odium factum est; quia in uetustatem conuersum est. Ira festuca est, odium trabes est. Aliquando reprehendimus irascentem, et odium tenemus in corde; et dicit nobis Christus, Festucam in oculo fratris tui uides, et trabem in oculo tuo non uides . Unde creuit festuca, ut trabem faceret? Quia non statim euulsa est. Quia passus es exire et intrare solem toties super iracundiam tuam, fecisti illam ueterem; attraxisti malas suspiciones, et rigasti festucam, rigando nutristi, nutriendo trabem fecisti. Expauesce uel quando dicitur, Qui odit fratrem suum, homicida est . Gladium non eduxisti, non uulnus in carne fecisti, non corpus plaga aliqua trucidasti: cogitatio sola odii in corde tuo est, et teneris homicida; reus es ante oculos Dei. Ille uiuit, et tu occidisti. Quantum ad te pertinet, occidisti quem odisti. Emenda te, corrige te. Si in domibus uestris scorpiones essent aut aspides, quantum laboraretis, ut domus uestras purgaretis, et securi habitare possetis? Irascimini, et inueterantur ire in cordibus uestris, fiunt tot odia, tot trabes, tot scorpii, tot serpentes; et domum Dei, cor uestrum, purgare non uultis? Ergo facite quod dictum est, Sicut et nos dimittimus debitoribus nostris: et securi dicite, Dimitte nobis debita nostra. Quia sine debitis in hac terra uiuere non potestis. Sed alia sunt illa magna crimina, que uobis bonum est in Baptismo dimitti, et a quibus semper alieni esse debetis: alia quotidiana peccata, sine quibus hic homo uiuere non potest, propter que necessaria est quotidiana oratio, cum suo pacto, cum suo placito: ut quomodo hilariter dicitur, Dimitte nobis debita nostra; sic ueraciter dicatur, Sicut et nos dimittimus debitoribus nostris. Deinde ista diximus de peccatis preteritis, quid de cetero?



CAPUT uIII.

9. Concupiscentie resistendum.--- Ne nos inferas in tentationem: dimitte que fecimus, et da ut [3 1Kb] alia non committamus. Quicumque enim tentatione uincitur, peccatum ipse committit. Etenim, inquit apostolus Iacobus, Nemo cum tentatur, dicat quoniam a Deo tentatur. Deus enim intentator malorum est: ipse autem neminem tentat. Unusquisque autem  tentatur a concupiscentia sua abstractus et illectus. Deinde concupiscentia cum conceperit, parit peccatum: peccatum uero cum consummatum fuerit, generat mortem . Ergo ne abstraharis a concupiscentia: noli consentire concupiscentie tue. Non est unde concipiat, nisi de te. Consensisti: quasi concubuisti in corde tuo. Surrexit concupiscentia: nega te illi, noli eam sequi. Illicita est, lasciua est, turpis est, alienat te a Deo. Noli dare consensionis amplexum, ne plangas partum: quia si consenseris, id est, cum amplexatus fueris, concipit. Cum concupiscentia conceperit, parit peccatum. Nondum times? Peccatum generat mortem: uel mortem time. Si peccatum non times, time quo perducit peccatum. Dulce est peccatum: sed amara est mors. Ipsa est infelicitas hominum: propter quod peccant, morientes hic dimittunt, et ipsa peccata secum portant. Peccas propter pecuniam, hic dimittenda est: peccas propter uillam, hic dimittenda est: peccas propter mulierem, hic dimittenda est: et quidquid est propter quod peccas, quando oculos in mortem clauseris, hic dimittis, et ipsum peccatum quod committis tecum portas.



CAPUT IX.

10. Peccata minuta non contemnenda. Ale due orationis gemine eleemosyne. Dimittantur peccata: dimittantur preterita, cessent futura. Sed non potes hic uiuere sine ipsis: uel minora uel minuta sint, uel leuia sint. Sed ipsa leuia et minuta non contemnantur. De minutis guttis flumina implentur. Non contemnantur uel minora. Per angustas rimulas nauis insudat aqua, impletur sentina, et si contemnatur sentina, mergitur nauis. Sed non cessatur a nautis ambulant manus: ambulant, ut quotidie sentine exhauriantur [1 1Kb] . Sic et tue manus ambulent, ut quotidie sentines [2 1Kb] . Quid est, ambulent manus? Dent [3 1Kb] , fac opera bona, ambulent manus tue. Frange esurienti panem tuum, et egenum sine tecto induc in domum tuam: si uideris nudum, uesti . Fac quantum potes, fac unde potes, fac hilariter, et securus mitte orationem. Habebit alas duas, geminas eleemosynas. Quid est, geminas eleemosynas? Dimittile, et dimittetur uobis; date, et dabitur uobis . Una eleemosyna est, que fit de corde, quando fratri tuo dimittis peccatum. Altera eleemosyna est, que fit de substantia, quando pauperi panem porrigis. Ambas fac, ne sine una ala remaneat oratio tua.

11. Liberatio a malo. Ergo cum dixerimus. Ne nos inferas in tentationem; sequitur, Sed libera nos a malo. Qui uult liberari a malo, testatur quia in malo est. Ideo dicit Apostolus, Redimentes tempus, quoniam dies mali sunt . Sed quis est qui uult uitam, et diligit uidere dies bonos? Quando omnis homo in hac carne non habet nisi dies malos; quis non uult? Fac quod sequitur, Cohibe linguam tuam a malo, et labia tua ne loquantur dolum; declina a malo, et fac bonum;  quere pacem, et sequere eam : et caruisti diebus malis, et impletur quod orasti, Libera nos a malo.



CAPUT X.

12. Petitionum discrimen. Oratio Dominica quotidie dicitur ad altare. Tres ergo petitiones superiores Sanctificetur nomen tuum, ueniat regnum tuum, Fiat uoluntas tua, sicut in celo, et in terra, eterne sunt. Quatuor autem sequentes ad istam uitam pertinent [1 1Kb] . Panem nostrum quotidianum da nobis hodie: numquid quotidie petituri sumus panem quotidianum, quando ad illam satietatem uenerimus? Dimitte nobis debita nostra: numquid in illo regno dicemus, quando debita non habebimus? Ne nos inferas in tentationem: numquid tunc dicere poterimus, quando nulla erit tentatio? Libera nos a malo: numquid dicemus, quando nullum erit unde liberemur? Quatuor ergo ista propter uitam nostram quotidianam nobis necessaria sunt, tria uero illa propter eternam. Sed omnia petamus, ut ad illam perueniamus; et hic rogemus [2 1Kb] ne ab illa separemur. Oratio quotidie dicenda est uobis, cum baptizati fueritis. In ecclesia enim ad altare Dei quotidie dicitur ista Dominica oratio, et audiunt illam fideles. Non ergo timemus, ne minus diligenter eam teneatis: quia et si quis uestrum non poterit tenere perfecte, audiendo quotidie tenebit.



CAPUT XI.

13. Symbolum memoria tenendum. Tanquam speculum quotidie inspiciatur. Ideo die sabbati, quando uigilaturi sumus in Dei misericordia, reddituri estis, non Orationem, sed Symbolum. Modo enim nisi teneatis Symbolum, in ecclesia, in populo Symbolum quotidie non auditis. Cum autem tenueritis, ut non obliuiscamini, quotidie dicite; quando surgitis, quando uos ad somnum collocatis, reddite Symbolum uestrum, reddite Domino, commemorate uos ipsos [3 1Kb] , non pigeat repetere. Bona est enim repetitio, ne subrepat obliuio. Ne dicatis: Dixi heri, dixi hodie, quotidie dico, teneo illud bene. Commemora fidem tuam, inspice te: sit tanquam speculum tibi Symbolum tuum. Ibi te uide, si credis omnia que te credere confiteris, et gaude quotidie in fide tua. Sint diuitie tue, sint quotidiana ista quodam modo indumenta mentis tue. Numquid non quando surgis uestis te? Sic et commemorando Symbolum tuum uesti animam tuam, ne forte eam nudet obliuio, et remaneas nudus, et fiat quod ait Apostolus, quod absit a te: Si tamen exspoliati [4 1Kb] , non nudi inueniamur . uestiti enim erimus fide nostra; et ipsa fides et tunica est et lorica: tunica, contra confusionem; lorica, contra aduersitatem. Cum autem uenerimus ad illum locum ubi regnabimus, non opus est ut dicamus Symbolum: Deum uidebimus, ipse  Deus nobis uisio erit; uisio Dei fidei huius merces erit [1 1Kb] .



SERMO LIX [* 1Kb]  . Item in Matthei cap. uI, 9-13, de oratione Dominica, ad Competentes.



CAPUT PRIMUM.

1. Symbolum regula fidei. Reddidistis quod creditis, audite [2 1Kb] quid oretis. Quoniam inuocare non possetis, in quem non credidissetis, Apostolo dicente, Quomodo inuocabunt, in quem non crediderunt ? ideo prius Symbolum didicistis, ubi est regula fidei uestre breuis et grandis: breuis, numero uerborum; grandis pondere sententiarum. Oratio autem quam hodie accipitis [3 1Kb] tenendam, et ad octo dies reddendam, sicut audistis cum Euangelium legeretur, ab ipso Domino dicta est discipulis ipsius, et ab ipsis peruenit ad nos; quoniam in omnem terram exiuit sonus eorum .

2. Omnium unus pater. Ergo nolite inherere terrenis, qui Patrem inuenistis in celis. Dicturi enim estis, Pater noster, qui es in celis. Ad magnum genus pertinere cepistis. Sub isto Patre fratres sunt dominus et seruus: sub isto Patre fratres sunt imperator et miles: sub isto Patre fratres sunt diues et pauper. Omnes Christiani fideles diuersos in terra habent patres, alii nobiles, alii ignobiles: unum uero Patrem inuocant, qui est in celis. Si ibi est Pater noster, ibi nobis preparatur hereditas. Talis est autem iste Pater, cum quo possideamus quod donat. Dat enim hereditatem, sed non moriens illam nobis derelinquit. Non enim ipse discedit, sed ille permanet, ut nos accedamus. Quia ergo audiuimus a quo petamus, sciamus et quid petamus, ne forte talem Patrem male petendo offendamus.



CAPUT II.

3. Prima petitio. Quid ergo nos docuit Dominus iehsu Christus petere a Patre, qui est in celis? Sanctificetur nomen tuum. Quale beneficium est, quod petimus a Deo, ut sanctificetur nomen eius? Nomen Dei semper est sanctum: quare ergo petimus ut sanctificetur, nisi ut nos per ipsum sanctificemur? Quod ergo semper sanctum est, ut in nobis sanctificetur oramus. Sanctificetur in uobis nomen Dei, quando baptizamini. Utquid hoc orabitis, cum baptizati fueritis, nisi ut quod accipietis perseueret in uobis?

4. Secunda petitio. Sequitur alia petitio: ueniat regnum tuum. Siue petamus, siue non petamus, uenturum est regnum Dei. Quare ergo petimus, nisi ut ueniat et nobis, quod uenturum est omnibus sanctis; ut et nos Deus in numero sanctorum suorum habeat, quibus uenturum est regnum eius?

5. Tertia petitio. Dicimus tertia petitione, Fiat  uoluntas tua, sicut in celo, et in terra. Quid est hoc? Ut quomodo tibi seruiunt Angeli in celo, et nos tibi seruiamus in terra. Angeli autem ipsius sancti obediunt illi, non illum offendunt; faciunt iussa amando eum. Hoc ergo oramus, ut et nos precepta Dei caritate faciamus [1 1Kb] . Iterum uerba ista aliter intelliguntur. Fiat uoluntas tua, sicut in celo, et in terra. Celum in nobis anima est, terra in nobis corpus est. Quid est ergo, Fiat uoluntas tua, sicut in celo, et in terra? Sicut et nos audimus precepta tua, sic nobis consentiat caro nostra; ne dum contendunt caro et spiritus, precepta Dei minus implere possimus.



CAPUT III.

6. Quarta petitio. Sequitur in Oratione: Panem nostrum quotidianum da nobis hodie. Siue exhibitionem corpori necessariam petamus a Patre, in pane significantes quidquid nobis est necessarium, siue quotidianum panem illum intelligamus, quem accepturi estis de altari, bene petimus ut det nobis eum. Quid est enim quod oramus, nisi ne mali aliquid admittamus, unde a tali pane separemur? Et uerbum Dei quod quotidie predicatur, panis est. Non enim quia non est panis uentris, ideo non est panis mentis. Cum autem uita ista transierit, nec panem illum queremus quem querit fames; nec Sacramentum altaris habemus accipere, quia ibi erimus cum Christo, cuius corpus accipimus; nec uerba nobis ista dici habent, que dicimus uobis, nec codex legendus est, quando ipsum uidebimus quod est uerbum Dei, per quod facta sunt omnia, quo pascuntur Angeli, quo illuminantur Angeli, quo sapientes fiunt Angeli, non querentes uerba locutionis anfractuose; sed bibentes unicum uerbum, unde impleti ructuant laudes, et non deficiunt in laudibus. Beati enim, ait Paslmus, qui habitant in domo tua; in secula seculorum laudabunt te .



CAPUT Iu.

7. Quinta petitio. Ergo in hac uita petimus quod sequitur: Dimitte nobis debita nostra, sicut et nos dimittimus debitoribus nostris. In Baptismo omnia debita, id est, peccata prorsus dimittuntur nobis. Sed quia nemo hic potest uiuere sine peccato, et si non magno crimine [2 1Kb] unde separetur ab illo pane, tamen nemo potest sine peccatis esse in hac terra, et non possumus accipere nisi unum Baptismum semel; in Oratione accipimus, unde quotidie lauemur, ut nobis peccata nostra quotidie dimittantur: sed si faciamus quod sequitur, Sicut et nos dimittimus debitoribus nostris. Itaque, fratres mei, moneo uos, in Dei gratia filios meos, et sub illo Patre fratres meos, moneo uos, ut quando aliquis offendit et peccat in uos, et uenit et confitetur, et petit a uobis ueniam, ignoscatis illi, et continuo ex corde dimittatis; ne uobis a Deo ueniam uenientem prohibeatis. Si enim non dimittitis uos, nec ille dimittet uobis. Ergo et hoc in ista uita petimus: quia et hic possunt dimitti, ubi possunt haberi peccata. In illa autem uita non dimittuntur, quia nec habentur.



CAPUT u.

8. Sexta petitio. Deinde petimus  dicentes, Ne nos inferas in tentationem; sed libera nos a malo. Et hoc in ista uita nobis necessarium est petere, ne inferamur in tentationem, quia hic sunt tentationes; et liberemur a malo, quia hic est malum. Ac per hoc omnes iste petitiones septem, tres ad uitam eternam pertinent, quatuor ad uitam presentem. Sanctificetur nomen tuum: semper erit. ueniat regnum tuum: hoc regnum semper erit. Fiat uoluntas tua, sicut in celo, et in terra: semper erit. Panem nostrum quotidianum da nobis hodie: non semper erit. Dimitte nobis debita nostra: non semper erit. Ne nos inferas in tentationem: non semper erit. Sed libera nos a malo: non semper erit; sed ubi est tentatio, et ub est malum, ibi necessarium est ut petamus [1 1Kb] .



SERMO LX [* 1Kb]  . De uerbis Euangelii, Matthei, cap. uI, 19-21, Nolite uobis condere thesauros in terra, etc., exhortatorius ad faciendas eleemosynas  .



CAPUT PRIMUM.

1. In huius mundi tribulatione consilium a Christo capiendum. Omnis homo in tribulatione aliqua constitutus, et in sua causa deficiens, prudentem aliquem querit, a quo consilium accipiat, et norit quid agat. Existimemus ergo, uniuersum mundum quasi esse hominem unum. Euadere mala querit, et facere bona piget: ac per hoc crebrescentibus tribulationibus suis in sua causa deficiens, quem potest ad accipiendum consilium prudentiorem inuenire, quam Christum? Certe meliorem inueniat, et quod uult agat. Si autem non habet ubi meliorem inueniat, ad hunc ueniat, quem ubicumque inueniat, consulat, accipiat consilium, seruet mandatum bonum, euadat magnum malum. Presentia enim mala temporalia, que multum homines exhorrent, sub quibus plurimum murmurant, et murmurando offendunt emendatorem, ne inueniant Saluatorem: presentia ergo mala sine dubio transitoria sunt; aut illa per nos transeunt, aut nos per illa transimus; aut transeunt nobis uiuentibus, aut dimittuntur nobis morientibus. Non est in tribulatione magnum, quod tempore breue est. Quisquis cogitas crastinum diem, non reuocas hesternum diem. Minente [2 1Kb] die perendino, hesternus erit et crastinus. uerumtamen si curis tantis homines estuant ad euadendas temporales et transcurrentes, uel potius transuolantes tribulationes; quid est cogitandum ut homo euadat manentes et sine fine durantes?



CAPUT II.

2. uita hic laboriosa. Consilium uanitatis, quo hic thesaurizatur. Dura causa est uita mortalis. Quid est aliud hic nasci, nisi ingredi laboriosam  uitam? De labore futuro nostro, testis est ipse fletus infantis. Ab isto molesto conuiuio nemo est excusatus. Bibendum fuit quod propinauit Adam. Facti quidem sumus manibus ueritatis: sed propter peccatum proiecti in dies uanitatis. Facti sumus ad imaginem Dei : sed detriuimus eam transgressione peccati. Ideo Psalmus nos admonet, quomodo facti fuerimus, et quo peruenerimus. Ait enim: Quanquam in imagine Dei ambulet homo. Ecce quod factus est. Quo peruenit? Audi quod sequitur: Tamen uane conturbabitur. In imagine ambulat ueritatis, et conturbatur in consilio uanitatis. Denique uide conturbationem eius; uide, et tanquam in speculo displice tibi. Quanquam, inquit, in imagine Dei ambulet homo; et ideo magna res sit homo: tamen uane conturbabitur. Et quasi quereremus, Unde, rogo te, unde uane conturbabitur? Thesaurizat, inquit, et ignorat cui congreget ea . Ecce ille homo, id est, uniuersum genus humanum, quasi unus homo, qui in causa sua defecit, consilium perdidit, de uia sane mentis errauit: Thesaurizat, et nescit cui congreget ea. Quid dementius? quid infelicius? Certe enim sibi? Non. Quare sibi non? Quia moriturus est, quia breuis uita hominis est [1 1Kb] ; quia thesaurus durat, et cito transit qui cengregat. Ideo miseratus hominem in imagine Dei ambulantem, uera fatentem, uana sectantem: uane, inquit, conturbabitur. Doleo: thesaurizat, et ignorat cui congregat ea. Sibi ea? Non: quia moritur homo, perdurante thesauro. Cui ergo? Consilium habes; da et mihi. Non habes consilium quod mihi des; nec tu ergo tenes. Proinde si ambo non habemus, ambo queramus, ambo accipiamus, ambo tractemus. Conturbatur, thesaurizat, cogitat, laborat, curis inuigilat. Per diem uexaris laboribus, per noctem agitaris timoribus. Ut saccellus tuus impleatur nummis, anima tua febrit curis.



CAPUT III.

3. uarie conturbatur qui thesaurizat. Cui colligat, nescit. uideo, doleo: conturbaris, et sicut dicit qui fallere nescit, uane conturbaris. Thesaurizas enim: ut bene proueniat quidquid agis, ut damna taceamus, ut tanta pericula et in singulis lucris singulas mortes: mortes dico non corporum, sed malarum cogitationum; ut accedat aurum, perit fides; ut foris uestiaris, intus exspoliaris: ut ista omittamus, ut alia taceamus, ut aduersa pretereamus, prospera sola cogitemus; ecce thesaurizas, ecce undique lucra confluunt, et more fontium nummi currunt; ubique ardet inopia, undique fluit copia. Non audisti, Diuitie si affluant, ne apponatis cor ? Ecce acquiris, non infructuose conturbaris, tamen uane conturbaris. Quare, inquis, uane conturbor? Ecce saccos impleo, parietes mei uix capiunt quod acquiro: quare ego uane conturbor? Thesaurizas, et ignoras cui congreges ea. Aut si scis cui; obsecro te, dic et mihi. Audiam te; cui? Si non uane conturbaris, dic cui thesaurizas. Mihi, inquis. Hoc audes dicere moriturus? Filiis meis, inquis. Hoc audes dicere de morituris? Magna pietas, quod thesaurizat  pater filiis: imo magna uanitas; thesaurizat moriturus morituris. Si propter te, quia moriturus dimittis, quid colligis? Hec causa et filiorum; successuri sunt, non permansuri. Omitto dicere qualibus filiis, ne forte quod congregauit auaritia, perdat luxuria. Alius fluendo perdit, quod tu laborando congregasti. Sed omitto hoc. Forte boni erunt filii, luxuriosi non erunt; seruabunt quod dimisisti, augebunt quod seruasti, non perdent quod congregasti. Filii tui tecum sunt pariter uani, si hoc faciunt, si te patrem in hoc imitantur. Illis dico quod tibi dicebam. Filio tuo dico cui seruas, illi dico, Thesaurizas, et ignoras cui congreges ea. Sicut enim tu nescisti, sic et ille nescit. Si in illo permansit uanitas, numquid ad ipsum defecit ueritas?



CAPUT Iu.

4. Furi forte thesaurizat. Omitto dicere, quia forte dum uiuis, thesaurizas furi. Una nocte uenit, et tot diebus ac noctibus congregatum paratum inuenit. Thesaurizas forte latroni, forte predoni. Nolo amplius dicere, ne commemorem et refricem perpessorum dolorem. Quam multa que congregauit inanis uanitas, parata inuenit hostilis crudelitas? Non est enim meum optare, sed omnium est timere. Auertat hoc Deus. Sufficiant flagella ipsius. Omnes oremus, auertat hoc Deus. Parcat nobis, quem rogamus. Sed si dicat quibus, quid respondemus? Tu ergo, o homo, o omnis homo, tu qui uane thesaurizas, unde mihi respondes tractanti tecum, et tecum querenti consilium in causa communi? Dicebas enim et respondebas: Thesaurizo mihi, filiis meis, posteris meis. Dixi quanta sint et in ipsis filiis metuenda. Sed omitto penaliter uicturos filios, sicut optat inimicus: sic uiuant sicut optat pater. Quam multi in hos casus inciderunt, dixi, commemoraui: horruisti, et non correxisti. Quid enim responsurus es, nisi hoc dicas: Forte non? Et ego sic sum locutus: Forte, inquam, furi, forte latroni, forte predoni. Non dixi, Certe; sed, Forte. Inter forte fiet, forte non fiet: nescis ergo quid fiet; uane conturbaris. uides quam uerum dixerit ueritas, quam inaniter conturbetur uanitas. Audisti, tandem aliquando sapuisti, quia hoc ipsum cum dicis, Forte filiis meis; non autem audes dicere, Certus sum quia filiis meis; nescis cui congreges ea. Ecce ergo ut uideo, et ut ante dicebam, defecisti in causa tua; non inuenis quod mihi respondeas: sed nec ego quid tibi.



CAPUT u.

5. Consilium a Christo petendum. Ambo itaque queramus, ambo consilium petamus. Habemus copiam, non sapientis, sed ipsius Sapientie. Audiamus ambo Christum: Iudeis scandalum, Gentibus stultitiam; ipsis autem uocatis Iudeis et Grecis Christum Dei uirtutem et Dei Sapientiam . Quid paras munimenta diuitiis tuis? Audi uirtutem Dei: nichil fortius. Quid paras argumenta diuitiis tuis? Audi Sapientiam Dei: nichil prudentius. Forte enim cum dixero, scandalizaberis, Iudeus eris; quia Christus Iudeis scandalum. Forte cum dixero, stultum tibi uidebitur, Gentilis eris; quia Christus Gentibus stultitia. Christianus es, uocatus es:  uocatis autem Iudeis et Grecis Christus Dei uirtus est et Dei Sapientia. Nolite contristari, cum dixero; nolite scandalazari, nolite uelut insipientie mee ore torto insultare. Audiamus. Quod enim dicturus sum, Christus dixit. Contemnis preconem: time iudicem. Quid ergo ego dicam? Iam me propemodum Euangelii lector paulo ante hac cura liberauit. Non ego lego, sed lecta recolo. Consilium querebas in causa tua deficiens: uide quid dicat fons recti consilii, fons unde quidquid imples, uenenum non times [1 1Kb] .



CAPUT uI.

6. Thesaurus in celo condendus.--- Nolite uobis condere thesauros in terra, ubi tinea et comestura exterminat, et ubi fures effodiunt et furantur: sed thesaurizate uobis thesauros in celo, quo fur non accedit, neque tinea corrumpit. Ubi est enim thesaurus tuus, ibi erit et cor tuum. Quid exspectas amplius? Res aperta est. Consilium patet, sed cupiditas latet: imo non latet, sed etiam ipsa, quod peius est, patet. Non enim cessat rapina grassari: non enim cessat fraudare auaritia: non enim cessat periurare malitia. Totum ut quid? Ut thesaurizetur. Et ubi ponatur? In terra. Recte quidem a terra in terram. Homini enim, a quo nobis dixi laborem fuisse propinatum, peccanti dictum est, Terra es, et in terram ibis . Merito thesaurus in terra, quia cor in terra. Ubi est ergo quod habemus ad Deum? Dolete qui intellexistis: corrigimini, si doluistis. Quamdiu laudare [2 1Kb] , et non facere? uerum est, nichil uerius. Fiat ergo quod uerum est. Unum Deum laudamus, et non mutamur [3 1Kb] , ut non etiam in hoc uane conturbemur.

7. Migrande e terra in celum diuitie. Ergo, Nolite uobis condere thesaurum in terra; siue experti quomodo pereat quod in terra reconditur, siue non experti, sed et uos saltem metuentes experiri. Quem non corrigunt uerba, corrigant experimenta. Non surgitur, non proceditur, nisi ut una uoce dicatur ab omnibus: ue nobis, ruit mundus. Si ruit, quare non migras? Si tibi architectus diceret, ruituram domum tuam; nonne prius migrares, quam murmurares? Structor mundi dicit tibi ruiturum mundum, et non credis?



CAPUT uII.

Audi uocem predicentis, audi consilium commonentis. uox predicentis est, Et celum et terra transibunt . uox commonentis est, Nolite uobis condere thesaurum in terra. Ergo si creditis Deo predicenti, si non contemnitis commonentem, fiat quod dicit. Non enim ille te fallit, qui tale consilium dedit. Non perdes quod dedisti, sed sequeris quo misisti [4 1Kb] . Consilium ergo do: Da pauperibus, et habebis thesaurum in celo. Non sine thesauro remanebis: sed quod habes in terra sollicitus, habebis in celo securus. Migra ergo. Consilium do seruandi, non perdendi. Habebis, inquit, thesaurum in celo: et ueni, sequere me ; ut ducam te ad thesaurum tuum. Non est hoc dispendium,  sed compendium. Euigilent homines [1 1Kb] . Audiant uel experti quod timeant [2 1Kb] , faciant unde non timeant, migrent in celum. Frumentum ponis in terra; uenit amicus tuus, qui nouit frumenti et terre naturam, docet tuam imperitiam, dicit tibi: Quid fecisti? Frumentum in terra in inferioribus posuisti: humidus locus est, putrescit quod posuisti, perdes laborem tuum. Respondes: Quid ergo faciam? migra inquit, in superiora. Audis ergo amicum consilium dantem de frumento tuo, et contemnis Deum consilium dantem de corde tuo? Frumentum tuum times ponere in terra, et cor tuum perdis in terra? Ecce Dominus Deus tuus, cum dat tibi consilium de corde tuo [3 1Kb] , Ubi enim, inquit, fuerit thesaurus tuus, illic erit et cor tuum. Leua, inquit, cor in celum, ne computrescat in terra. Consilium est eius qui uult seruare, non perdere.



CAPUT uIII.

8. Laturarii nostri pauperes sunt. Si ergo ita est, quomodo penitet eos qui non fecerunt? Modo quid sibi dicunt? In celo haberemus quod in terra perdidimus. Inuasit hostis domum, numquid inuaderet celum? Occidit seruum custodem, numquid occideret Dominum seruatorem? Quo fur non accedit, neque tinea corrumpit? Quam multi dicunt: Ibi haberemus, ibi nostros [4 1Kb] thesauros reconderemus, quo eos securi post paululum sequeremur? Quare non audiuimus Dominum nostrum? Quare contempsimus Patrem monentem, et hostem sensimus inuadentem? Ergo si consilium est hoc, non simus pigri in tam bono consilio: et si migranda sunt que habemus, in eum locum transferamus, unde non ea perdamus. Quid sunt pauperes quibus damus, nisi laturarii nostri, per quos in celum de terra migramus? Da: laturario tuo das, ad celum portat quod das. Quomodo, inquis, ad celum portat? En uideo quia manducando consumit. Prorsus, non tenendo, sed manducando transportat [5 1Kb] . An excidit tibi, uenite, benedicti Patris mei, percipite regnum: esuriui enim, et dedistis mihi manducare; et, Cum uni ex minimis meis fecistis, mihi fecistis? Si ante te mendicantem non contempsisti, attende ad quem peruenerit quod dedisti. Cum uni, inquit, ex minimis meis fecistis, mihi fecistis. Christus accepit quod dedisti. Ille accepit, qui tibi unde dares dedit: ille accepit, qui in fine tibi se ipsum dabit  .



CAPUT IX.

9. Opera misericordie sola commemoranda sunt in iudicio. Nam et hoc aliquando, fratres, commonui Charitatem uestram, quod me, fateor, in Scriptura Dei plurimum mouet, et sepius debeo commonere. Rogo uos ut cogitetis, quod ait ipse Dominus noster iehsu Christus, in fine seculi, cum uenerit ad iudicium, congregaturum se omnes gentes in conspectu suo, et diuisurum homines in duas partes, ad dexteram alios, et ad sinistram alios positurum,  dextrisque dicturum, uenite, benedicti Patris mei, percipite regnum quod uobis paratum est ab origine mundi. Sinistris autem, Ite in ignem eternum, qui preparatus est diabolo et angelis eius. Quere causas uel tante mercedis, uel tanti supplicii, percipite regnum; et, Ite in ignem eternum. Quare isti percepturi regnum? Esuriui enim, et dedistis mihi manducare. Quare isti ituri in ignem eternum? Esuriui enim, et non dedistis mihi manducare . Quid est hoc, rogo? uideo de his qui percepturi sunt regnum, quia dederunt tanquam boni et fideles Christiani, uerba Domini non contemnentes, et cum fiducia promissa sperantes, fecerunt hoc; quia si non fecissent, uite ipsorum bone sterilitas ista non utique conuenisset. Forte enim casti erant, non fraudatores, non ebriosi, abstinentes se ab operibus malis. Si hoc non adderent, steriles remanerent. Fecissent enim, Declina a malo: non fecissent, Et fac bonum . uerumtamen etiam ipsis non ait: uenite, percipite regnum; caste enim uixistis, nulli fraudem fecistis, neminem pauperem oppressistis, limitem nullius inuasistis, neminem iurando fefellistis. Non dixit hec: sed, Percipite regnum, quia esuriui, et dedistiss mihi manducare. Quantum hoc excellit, quando cetera tacuit, et hoc solum Dominus nominauit?



CAPUT X.

Rursus ad illos: Ite in ignem eternum, qui preparatus est diabolo et angelis eius. Quam multa posset in impios dicere, si quererent, Quare imus in ignem eternum? Quare, queris, adulter, homicida, fraudator, sacrilege, blasphemator, infidelis? Nihil horum: sed, Quia esuriui, et non dedistis mihi manducare.

10. Ratio cur de eleemosynis tantum agatur in iudicio. uideo uos moueri sicut moueor. Et uere mira res. Huius autem admirabilis rei rationem colligo ut possum, quam uos non celabo. Scriptum est: Sicut aqua exstinguit ignem, sic eleemosyna exstinguit peccatum . Item scriptum est: Include eleemosynam in corde pauperis, et ipsa pro te deprecabitur Dominum . Item scriptum est [1 1Kb] : Consilium meum audi, Rex, et peccata tua eleemosynis redime . Et alia multa sunt diuini eloquii documenta, quibus ostenditur multum ualere eleemosynam ad exstinguenda et delenda peccata. Proinde illis quos damnaturus est, imo plus illis quos coronaturus est, solas eleemosynas imputabit, tanquam dicens: Difficile est, ut si examinem uos et appendam uos, scruter diligentissime facta uestra, non inueniam unde uos damnem: sed ite in regnum, esuriui enim, et dedistis mihi manducare. Non ergo itis in regnum, quia non peccastis: sed quia uestra peccata eleemosynis redemistis. Rursus et illis: Ite in ignem eternum, qui paratus est diabolo et angelis eius. Et illi tanquam noxii, olim rei, sero trementes, attendentes peccata sua, quando auderent dicere, immerito se damnari, immerito in se hanc depromi a iudice tam iusto sententiam? Considerando conscientias suas, considerando omnia  uulnera anime sue, quando auderent dicere, Iniuste damnamur? De quibus ante in Sapientia dictum est: Traducent eos ex aduerso iniquitates eorum . Sine dubio uidebunt se iuste damnari pro sceleribus et criminibus suis: et quasi eis diceret, Non, non inde unde putatis; sed quia esuriui, et non dedistis mihi manducare. Si enim ab illis omnibus uestris factis auersi, et ad me conuersi, illa omnia crimina atque peccata eleemosynis redemissetis, ipse eleemosyne modo liberarent uos, et a reatu tantorum criminum absoluerent. Beati enim misericordes, quoniam ipsis misericordia prestabitur . Modo autem ite in ignem eternum. Iudicium sine misericordia, ei qui non fecit misericordiam 



CAPUT XI.

11. Deus egere uoluit in pauperibus. Commendauerim uobis, fratres mei: date panem terrenum, et pulsate ad celestem. Dominus panis est: Ego sum panis, inquit, uite . Quomodo dabit tibi, qui non das egenti? Eget ad te alter, eges ad alterum: et cum eges ad alterum et eget ad te alter, ille ad egentem eget. Nam ad quem tu eges, nullius eget. Fac quod circa te fiat. Non enim quomodo inter se solent improperare quodam modo beneficia amici: Ego tibi prestiti hoc; respondetur, Et ego tibi hoc: uult ut prestemus ei, quia et ipse prestitit nobis. Nullius indiget, ideo uerus est Dominus. Dixi Domino: Deus meus es tu, quoniam bonorum meorum non eges . Cum ergo sit Dominus et uerus Dominus, et bonorum nostrorum non egeat; tamen ut aliquid etiam erga illum faceremus, esurire dignatus est in pauperibus suis. Esuriui, inquit, et dedistis mihi manducare. Domine, quando te uidimus esurientem? Cum uni ex minimis meis fecistis, mihi fecistis. Breuiter ergo audiant homines, digneque considerent quantum sit meritum, Christum pauisse esurientem; et quale sit crimen, Christum contempsisse esurientem.

12. Penitentia sterilis nichil prodest. Mutat quidem homines in melius penitentia peccatorum: sed nec ipsa uidetur aliquid profutura, si ab operibus misericordie sterilis fuerit. Testatur hoc ueritas per Ioannem, qui uenientibus ad se dicebat: Generatio uiperarum, quis uobis ostendit fugere ab ira uentura? Facite ergo dignos fructus penitentie. Et ne dicatis, Patrem habemus Abraham. Dico enim uobis, quia potens est Deus de lapidibus istis suscitare filios Ahrahe. Iam enim securis ad radicem arborum posita est. Omnis ergo arbor non faciens fructum bonum, excidetur, et in ignem mittetur. De hoc utique fructu superius ait. Facite fructus dignos penitentie.



CAPUT XII.

Quisquis itaque istos fructus non fecerit, sine causa putat per sterilem penitentiam se mereri ueniam peccatorum. Qui sint autem isti fructus, ipse consequenter ostendit. Nam post hec eius uerba interrogabant eum turbe, dicentes: Quid ergo faciemus? id est, qui sunt isti fructus, quos ut faciamus hortaris, et terres? Respondens autem dicebat illis: Qui habet duas tunicas, det non habenti; et qui habet escas, similiter faciat . Quid manifestius, fratres mei? quid certius? quid expressius?  Quid ergo aliud sonat, quod superius ait, Omnis arbor non faciens fructum bonum, excidetur, et in ignem mittetur: nisi quod sinistri audituri sunt, Ite in ignem eternum; esuriui enim, et non dedistis mihi manducare? Parum est itaque recedere a peccatis, si preterita curare neglexeris: sicut scriptum est, Fili, peccasti, ne adiicias iterum. Et ne hoc solo securum se esse putaret: Et de pristinis, inquit, deprecare, ut tibi dimittantur . Sed quid proderit deprecari, si te non dignum feceris exaudiri, non faciendo frutus dignos penitentie; ut tanquam sterilis arbor excidaris, et in ignem mittaris? Si ergo uultis exaudiri, cum deprecamini pro peccatis uestris, Dimittite, et dimittetur uobis, date, et dabitur uobis .



SERMO LXI [* 1Kb]  . De uerbis Euangelii Matthei uII, 7-11, Petite, et dabitur uobis, etc. Exhortatorius ad faciendas eleemosynas  .



CAPUT PRIMUM.

1. Pater noster Deus est. In lectione sancti Euangelii hortatus est nos Dominus ad orandum. Petite, inquit, et dabitur uobis; querite, et inuenietis; pulsate, et aperietur uobis. Omnis enim qui petit, accipit; et querens inuenit, et pulsanti aperietur. Aut quis est ex uobis homo, a quo petit filius eius panem, numquid lapidem porriget ei? Aut si piscem petierit, numquid serpentem porriget ei? Aut cum petit ouum, numquid scorpionem porriget ei? Si ergo uos, inquit, cum sitis mali, nostis bona data dare filiis uestris; quanto magis Pater uester, qui in celis est, dabit bona petentibus se? Cum sitis, inquit, mali, nostis bona data dare filiis uestris. Miranda res, fratres: mali sumus, et bonum Patrem habemus. Quid euidentius? Audiuimus nomen nostrum: Cum sitis, inquit, mali bona data nostis dare filiis uestris. Et quos dixit malos, uidete qualem Patrem illis ostendit: Quanto magis Pater uester? Quorum Pater? Certe malorum. Et qualis Pater? Nemo bonus, nisi solus Deus .



CAPUT II.

2. Homo de malo bonus non fit nisi a Deo. Pelagianos redarguit. Ergo, fratres, ideo mali bonum Patrem habemus, ne semper mali remaneamus. Nemo malus facit bonum. Si nemo malus facit bonum, homo malus quomodo se facit bonum? Facit de malo bonum, qui semper est bonus. Sana me, Domine, inquit, et sanabor; saluum me fac, et saluus ero . Quid mihi dicunt uani uana: Tu te saluum facis, si uolueris? Sana me, Domine, et sanabor. Nos boni conditi sumus a bono: fecit enim Deus hominem rectum ; arbitrio autem nostro facti sumus mali. Potuimus esse ex bonis mali, et poterimus esse ex malis boni. Sed qui semper est bonus, ipse facit ex malo bonum: quia ipse homo uoluntate sua se sanare non potuit. Non queris medicum, ut uulneres te: sed cum uulneraueris te, queris qui sanet te. Bona ergo secundum tempus, bona temporalia, corporalia, carnalia nouimus dare filiis nostris, etiam cum simus mali. Bona enim sunt  et ista, quis dubitet? Piscis, ouum, panis, pomum, frumentum, lux ista, er iste quem ducimus, bona sunt hec: ipse diuitie in quibus homines extolluntur, et pares suos homines alios non agnoscunt: in quibus, inquam, homines extolluntur, magis amantes uestem fulgentem, quam cogitantes communem cutem; ipse ergo diuitie bone sunt: sed ista omnia bona que commemoraui, a bonis et malis haberi possunt; et cum bona sint, bonos tamen facere non possunt.



CAPUT III.

3. Bonum duplex. Est ergo bonum, quod faciat bonum: et est bonum, unde facias bonum. Bonum quod facit bonum, Deus est. Non enim facit hominem bonum, nisi ille qui semper est bonus. Ergo ut sis bonus, Deum inuoca. Aliud autem bonum est unde facias bonum: id est, quidquid habueris. Aurum est, argentum est; bonum est, non quod te faciat bonum, sed unde facias bonum. Habes aurum, habes argentum; et concupiscis aurum et concupiscis argentum. Et habes, et concupiscis; et plenus es, et sitis. Morbus est, et non opulentia. Sunt homines in morbo, humore pleni sunt, et semper sitiunt. Humore pleni sunt, et humorem sitiunt. Quomodo ergo delectas opulentiam, qui habes hydropem concupiscentiam [1 1Kb] ? Habes ergo aurum, bonum est: habes, non unde sis bonus, sed unde facias bonum. Quod bonum, inquis, facturus sum de auro? Non audisti Psalmum? Dispersit, inquit, dedit pauperibus; iustitia eius manet in seculum seculi . Hoc est bonum, hoc est bonum unde bonus es, iustitia [2 1Kb] . Si habes bonum unde sis bonus; fac bonum de bono unde non es bonus. Habes pecuniam, eroga. Erogando pecuniam, auges iustitiam. Dispersit enim, distribuit, dedit pauperibus; iustitia eius manet in seculum seculi. uide quid minuatur, et quid augeatur. Minuitur pecunia, augetur iustitia. Illud minuitur quod eras dimissurus, illud minuitur quod eras relicturus: illud augetur quod in eternum es possessurus.



CAPUT Iu.

4. Eroganda pecunia, ut habeatur iustitia. Mendicus Dei. Ad petendum similitudinibus Deus hortatur. Consilium do lucrorum, disce mercari. Laudas enim mercatorem, qui uendit plumbum, et acquirit aurum; et non laudas mercatorem qui erogat pecuniam, et acquirit iustitiam? Sed ego, inquis, non erogo pecuniam, quia non habeo iustitiam. Eroget pecuniam, qui habet iustitiam: ego non habeo iustitiam, habeam uel pecuniam. Ergo quia non habes iustitiam, ideo non uis erogare pecuniam? Magis eroga pecuniam, ut habeas iustitiam. A quo enim habebis iustitiam, nisi a Deo fonte iustitie? Ergo si uis habere iustitiam, esto mendicus Dei, qui te paulo ante ex Euangelio ut peteres, quereres, pulsares, monebat. Mendicum suum sciebat, et ecce paterfamilias et magnus diues, diuitiarum scilicet spiritualium et eternarum, hortatur, et dicit tibi: Pete, quere, pulsa. Qui petit accipit: querens inuenit: pulsanti aperietur. Hortatur ut petas: negabit quod petis?

 5. uidua ad iudicem. Attende a contrario similitudinem uel comparationem, sicut de illo diuite ini quo, hortantem nos ad orationem, quando ait Dominus: Erat quidam iudex in ciuitate, qui nec Deum timebat, nec hominem reuerebatur. Quedam uidua interpellabat eum quotidie, et dicebat, uindica me. Nolebat ille per tempus: illa interpellare non desinebat; et fecit tedio, quod nolebat beneficio . Sic enim a contrario nos admonuit ut petamus.



CAPUT u.

6. Amicus ad amicum. uenit, inquit, ad amicum suum, cui hospes uenerat; et cepit pulsare, et dicere: Hospes mihi uenit, commoda mihi tres panes. Respondit ille: Iam requiesco, et mecum serui mei requiescunt. Ille non cessat, astat, instat, pulsat; et tanquam amicus ab amico mendicat. Et quid ait, Dico uobis, quia surgit, et non propter amicitiam eius, sed propter improbitatem dat illi quantos uoluerit . Non propter amicitiam, quamuis amicus sit, sed propter improbitatem. Quid est, propter improbitatem? Quia pulsare non destitit: quia et cum esset negatum, non se auertit. Ille qui nolebat dare, quod petebatur fecit, quia ille in petendo non defecit. Quanto magis dabit bonus, qui nos hortatur ut petamus; cui displicet, si non petamus? Sed cum aliquando tardius dat, commendat dona, non negat. Diu desiderata, dulcius obtinentur: cito autem data, uilescunt. Pete, quere, insta. Petendo et querendo crescis, ut capias. Seruat tibi Deus, quod non uult cito dare; ut et tu discas magna magne desiderare. Inde oportet semper orare, et non deficere .



CAPUT uI.

7. Qui, a quo, quid petamus. Si ergo, fratres mei, mendicos suos nos fecit Deus, monendo nos, et hortando et iubendo ut petamus, queramus, pulsemus; attendamus et nos qui a nobis petunt. Petimus nos. A quo petimus? qui petimus? quid petimus? A quo, uel qui, uel quid petimus? Petimus a Deo bono: petimus homines mali: petimus autem iustitiam, unde simus boni. Hoc ergo petimus quod in eternum habeamus: quo cum saturati fuerimus, ulterius non egeamus. Sed ut saturemur, esuriamus et sitiamus; esuriendo et sitiendo petamus, queramus, pulsemus. Beati enim qui esuriunt et sitiunt iustitiam. Quare beati? Esuriunt et sitiunt, et beati sunt? Aliquando enim egestas beata est? Non inde beati sunt, quia esuriunt et sitiunt; sed quia ipsi saturabuntur . Ibi erit beatitudo in saturitate, non in fame. Sed precedat saturitatem fames, ne fastidium non perueniat ad panes.



CAPUT uII.

8. Qui, a quibus, quidue petunt hic mendici nostri. Ergo diximus, a quo petamus, qui petamus, quid petamus. Sed petitur et a nobis. Mendici enim Dei sumus: ut agnoscat ille mendicos suos, agnoscamus et nos nostros. Sed et ibi etiam cogitemus, quando petitur a nobis, qui petunt, a quibus petunt, quid petunt. Qui petunt? Homines. A quibus petunt? Ab hominibus. Qui petunt? Mortales. A quibus petunt? A mortalibus. Qui petunt? Fragiles. A quibus petunt? A fragilibus. Qui petunt? Miseri. A quibus petunt? A miseris. Excepta substantia facultatum,  tales sunt qui petunt, quales sunt a quibus petunt. Quam frontem habes petendo ad Dominum tuum, qui non agnoscis parem tuum? Non sum, inquit, talis: absit a me, ut talis sim. Inflatus obsericatus ista loquitur de pannoso. Sed ego nudos interrogo. Non interrogo in uestibus, quales sitis, sed quales nati fueritis. Ambo nudi, ambo infirmi, miseram uitam inchoantes, ideo ambo plorantes.



CAPUT uIII.

9. Diues et pauper in natiuitate et morte equales. Ecce recole, diues, primordia tua: uide utrum huc aliquid attuleris. Iam uenisti, et tanta inuenisti. Dic, rogo te, quid attulisti? Dic quid attuleris. Aut si dicere erubescis, Apostolum audi: Nihil intulimus in hunc mundum. Nihil, inquit, intulimus in hunc mundum. Sed forte quia nichil attulisti, et hic multa inuenisti, aliquid hinc tecum ablaturus es? Et hoc fortasse amore diuitiarum trepidas confiteri: audi et hoc. Et hoc Apostolus dicat, qui te non palpat. Nihil intulimus in hunc mundum, utique quando nati sumus; sed nec auferre aliquid possumus, utique quando de mundo exiemus. Nihil attulisti, nichil hinc auferes: quid te inflas contra pauperem? Quando nascuntur infantes, recedant de medio parentes, serui, clientes; recedant de medio turbe obsequentes, et agnoscantur pueri diuites flentes. Pariant simul diues et pauper, pariant simul mulier diues et mulier pauper: non attendant quod pariunt, discedant paululum, redeant et agnoscant. Ecce, diues, nichil attulisti in hunc mundum: sed nec auferre hinc aliquid potes. Quod dixi de natis, hoc dico de mortuis. Certe quando aliquo casu uetera sepulcra franguntur, ossa diuitis agnoscantur. Ergo diues audi Apostolum: Nihil intulimus in hunc mundum. Agnosce, uerum est. Sed nec auferre aliquid possumus. Agnosce, et hoc uerum est.



CAPUT IX.

10. Aliud est esse diuitem, aliud uelle diuitem fieri. uermis diuitiarum, superbia. Quid ergo sequitur: uictum et tegumentum habentes, his contenti simus. Nam qui uolunt diuites fieri, incidunt in tentationem et desideria multa et noxia, que mergunt hominem in interitum et perditionem. Radix est enim omnium malorum auaritia: quam quidam sequentes, a fide pererrauerunt. Attende quid dimiserunt. Doles quia hoc dimiserunt: uide quo se inseruerunt. Audi: A fide pererrauerunt, et inseruerunt se doloribus multis. Sed qui? Qui uolunt diuites fieri. Aliud est, esse diuitem; aliud, uelle fieri diuitem. Diues est, qui a diuitibus natus est: non quia uoluit, diues est, sed quia multi hereditates dimiserunt. uideo facultates, non interrogo uoluptates [1 1Kb] . Hic cupiditas accusatur, non aurum, non argentum, non diuitie, sed cupiditas. Nam qui nolunt diuites fieri, uel qui non curant, uel non ardent cupiditatibus, non auaritie facibus accenduntur, sed diuites sunt, audiant Apostolum. Hodie lectum est, Precipe diuitibus huius mundi. Precipe. Quid? Precipe ante omnia, non superbe sapere. Nihil enim est quod sic generent diuitie, quomodo superbiam. Omne pomum, omne granum, omne frumentum, omne lignum habet uermem suum. Et alius est uermis mali, alius pyri,  alius fabe, alius tritici. uermis diuitiarum superbia.



CAPUT X.

11. Diuitiarum usus ad comparandam eternam uitam. Ergo precipe diuitibus huius mundi, non superbe sapere. Exclusit uitium, doceat usum. Non superbe sapere. Unde autem non superbe sapere? De eo quod sequitur, Neque sperare in incerto diuitiarum. Qui non sperant in incerto diuitiarum, non superbe sapiunt. Si non altum sapiunt, timeant. Si timent, non altum sapiunt. Quam multi heri diuites, hodie pauperes? Quam multi dormiunt diuites, et uenientibus latronibus et cuncta auferentibus, euigilant pauperes? Ergo non sperare in incerto diuitiarum, sed in Deo uiuo, qui prestat nobis omnia abundanter ad fruendum: temporalia, et eterna. Sed magis ad fruendum, eterna; ad utendum temporalia. Temporalia, tanquam uiatoribus; eterna, tanquam habitatoribus. Temporalia, unde bona faciamus; eterna, unde boni efficiamur. Ergo hoc faciant diuites: non superbe sapiant, neque sperent in incerto diuitiarum, sed in Deo uiuo, qui prestat nobis omnia abundanter ad fruendum: hoc faciant. Ex eo autem quod habent quid faciant? Audi quid: Diuites sint in operibus bonis, facile tribuant. Habent enim unde. Quare non faciunt? Paupertas difficultas est. Facile tribuant, habent unde. Communicent, id est, pares suos mortales agnoscant. Communicent, thesaurizent sibi fundamentum bonum in futurum. Non enim quia dico, inquit, Facile tribuant, communicent, exspoliare illos uolo, nudare illos uolo, inanes relinquere uolo. Doceo lucrum, cum ostendo, Thesaurizent sibi. Non enim uolo ut pauperes remaneant. Thesaurizent sibi. Non ut perdant, dico: sed quo migrent, ostendo. Thesaurizent sibi fundamentum bonum in futurum, ut apprehendant ueram uitam . Hec ergo falsa uita est: apprehendant ueram uitam. uanitas enim uanitantium [1 1Kb] , et omnia uanitas. Que abundantia tanta hominis in omni labore suo, quo ipse laborat sub sole ? Apprehendenda est ergo uera uita, migrande sunt facultates nostre ad locum uere uite; ut hoc ibi inueniamus, quod hic damus. Mutat illa, qui mutat et nos.



CAPUT XI.

12. Diuites sic utantur superfluis suis, ut tribuant pauperibus necessaria. Date ergo pauperibus, fratres mei. uictum et tegumentum habentes, his contenti simus. Nihil diues habet de diuitiis suis, nisi quod ab illo postulat pauper, uictum et tegumentum. Hinc tu quid plus habes ex omnibus que habes? Accepisti uictum, accepisti necessarium tegumentum. Necessarium dico, non inane, non superfluum. Quid plus de diuitiis tuis capis? Dic mihi. Certe omnia tua superflua erunt. Que sunt tua superflua, sint pauperibus necessaria [2 1Kb] . Sed ego, inquis, pretiosas epulas accipio, pretiosis cibis uescor. Pauper quid? uilibus. uilibus cibis uescitur pauper; ego, inquit, pretiosis. Interrogo uos, quando fueritis ambo satiati: Pretiosus cibus ad te intrat; quid fit, cum intrauerit? Nonne si specularia in uentre haberemus, de omnibus  cibis pretiosis erubesceremus, quibus saturatus es? Esurit pauper, esurit diues: saturari querit pauper, saturari querit diues. Saturatur pauper de uilibus cibis, saturatur diues de pretiosis cibis. Saturitas equalis est: possessio una est, quo ambo uolunt peruenire [1 1Kb] ; sed ille per compendium, ille per circuitum. Sed melius, inquis, mihi sapiunt apparata pretiosa. uix fastidiosus satiaris. Nescis quomodo sapit, quod fames accendit. Neque ita hoc dixi, ut diuites cogam epulis et cibis pauperum uesci. Utantur diuites consuetudine infirmitatis sue: sed doleant, aliter se non posse. Melius enim possent, si aliter possent. Si ergo non extollitur pauper de mendicitate, tu quare extolleris de infirmitate? Utere cibis electis, pretiosis, quia sic consuesti, quia non aliter potes; quia si consuetudinem mutes, egrotas. Conceditur tibi: utere superfluis, da pauperibus necessaria; utere pretiosis, da pauperibus uilia. Exspectat a te, exspectas a Deo: exspectat ille manum que facta est secum, exspectas tu manum que fecit te. Sed non solum te fecit, sed et pauperem tecum. Dedit uobis unam uiam istam uitam; inuenistis uos comites, unam uiam ambulatis: ille nichil portat, tu nimium oneratus es: ille nichil secum portat, tu tecum plus portas quam opus est. Oneratus es: da illi de eo quod habes; et illum pascis, et onus minuis [2 1Kb] .



CAPUT XII.

13. Ad eleemosynas urget. Date ergo pauperibus: rogo, moneo, precipio, iubeo. Quidquid uultis date pauperibus. Non enim occultabo Charitati uestre, quare hunc sermonem necesse habui uobis promere. Ex quo hic sumus euntes ad ecclesiam, et redeuntes, pauperes interpellant nos, et dicunt ut dicamus uobis, ut aliquid accipiant a uobis. Nos monuerunt loqui uobis: et cum se uident non accipere a uobis, inaniter nos arbitrantur laborare in uobis. Exspectant aliquid et a nobis. Damus quantum habemus, damus sicut possumus: numquid tamen ad eorum necessitatem implendam idonei sumus? Quia ergo ad eorum necessitatem implendam idonei non sumus, uel ad uos legati ipsorum sumus, Audistis, laudastis: Deo gratias. Semen accepistis, uerba reddidistis. Laudes iste uestre grauant nos potius, et in periculum mittunt: toleramus illas, et tremimus inter illas. Tamen, fratres mei, iste laudes uestre folia sunt arborum: fructus queritur.



SERMO LXII [* 1Kb]  . De uerbis Euangelii Matthei, cap. uIII, 8-12, Non sum dignus ut sub tectum meum intres, etc. Necnon de uerbis Apostoli, I Cor. uIII, 10-12, Si enim quis uiderit eum qui habet scientiam, in idolio recumbentem, etc.  .



CAPUT PRIMUM.

1. Centurionis humilitas. Audiuimus,  cum Euangelium legeretur, fidem nostram in humilitate laudari. Ad domum quippe Centurionis cum se promitteret Dominus iehsu iturum, ut puerum eius sanaret, ille respondit: Non sum dignus ut sub tectum meum intres: sed tantum dic uerbum, et sanabitur. Dicendo se indignum, prestitit dignum; non in cuius parietes, sed in cuius cor Christus intraret. Neque hoc diceret cum tanta fide et humilitate, nisi illum, quem timebat intrare in domum suam, corde gestaret. Nam non erat magna felicitas, si Dominus iehsu intraret in parietes eius, et non esset in pectore eius. Magister quippe humilitatis et uerbo et exemplo, discubuit et in domo cuiusdam pharisei superbi, nomine Simonis . Et cum in domo eius recumberet, non erat in corde eius ubi caput Filius hominis reclinaret.

2. Superbus a discipulatu Christi repulsus. uita anime, Deus. Ita enim quemdam superbum, quantum intelligitur ex uerbis ipsius Domini, ultro secum ire cupientem, a suo discipulatu reuocauit. Sequar te, Domine, ait, quocumque ieris. Et Dominus in eius corde inuisibilia uidens: uulpes, inquit, foueas habent, et uolatilia celi nidos: Filius autem hominis non habet ubi caput suum reclinet. Hoc est, Habitant in te insidie sicut uulpes, habitat superbia sicut celi uolatilia: Filius autem hominis simplex contra insidias, humilis contra superbiam, non habet ubi caput suum reclinet. Et ipsa reclinatio capitis, non erectio, humilitatis magistra est. Reuocat ergo istum ire cupientem, trahit alium recusantem. Eodem quippe loco ait cuidam: Sequere me. Et ille: Sequar te, Domine: sed sine me primo ire et sepelire patrem meum. Pie quidem excusauit: et ideo dignior cuius excusatio remoueretur, uocatio firmaretur. Pium erat quod uolebat facere: sed docuit magister quid deberet preponere. uolebat enim eum esse uiui uerbi predicatorem, ad faciendos uicturos. Erant autem alii, per quos illa necessitas impleretur. Sine, inquit, mortuos sepelire mortuos suos . Infideles cadauer quando sepeliunt, mortui mortuum sepeliunt. Illius corpus animam perdidit: illorum anima Deum. Sicut enim uita corporis anima est: sic uita anime Deus. Sicut exspirat corpus, cum animam emittit: ita exspirat anima, cum Deum amittit. Deus amissus, mors anime: anima emissa, mors corporis. Mors corporis necessaria: mors anime uoluntaria.

3. Centurionis fides in humilitate. Discumbebat ergo Dominus in domo pharisei cuiusdam superbi. In domo eius erat, ut dixi; et in pectore eius non erat. In huius uero Centurionis domum non intrauit, et pectus possedit. Zaccheus uero Dominum et domo suscepit, et animo . Huius tamen fides in humilitate laudatur. Dixit enim, Non sum dignus ut sub tectum meum intres. Et Dominus, Amen dico uobis, non inueni tantam fidem in Isrel: secundum carnem. Nam et iste iam Isrelites erat secundum spiritum. uenerat Dominus ad Isrelem carnalem, id est, ad Iudeos, ibi primum querere oues perditas, in quo populo, et de quo populo etiam corpus assumpserat:  Non ibi inueni tantam fidem, ipse dicit. Possumus nos metiri fidem hominum, sicut homines: ille qui interiora cernebat, ille quem nemo fallebat, perhibuit testimonium cordi hominis, audiens uerba humilitatis, pronuntians sententiam sanitatis.



CAPUT II.

4. In centurione Gentes figurate. Unde autem hoc presumpsit? Et ego, inquit, homo sum sub potestate constitutus, habens sub me milites; et dico huic, uade, et uadit; et alii, ueni, et uenit; et seruo meo, Fac hoc, et facit. Potestas sum quibusdam sub me positis, positus sub potestate quadam super me. Si ergo ego, inquit, homo sub potestate, iubendi habeo potestatem; quid tu possis, cui omnes seruiunt potestates? Erat autem iste de Gentibus: erat quippe centurio. Iam Iudea gens habebat militem Romani imperii [1 1Kb] . Ibi iste militem agebat, quantum agere centurio poterat; et sub potestate, et habens potestatem; subditus obediens, subditos regens. Dominus autem , quamuis in populo Iudaico esset, iam pronuntiabat Ecclesiam toto orbe terrarum futuram, in quam erat missurus Apostolos: ipse a Gentibus non uisus et creditus, a Iudeis uisus et occisus. Quomodo enim domum huius Dominus corpore non intrauit, et eius tamen fidem atque ipsam domum absens corpore, presens maiestate sanauit: sic et idem Dominus in solo Iudeo populo corpore fuit; apud alias gentes nec de uirgine natus est, nec passus est, nec pedibus ambulauit, nec humana pertulit, nec diuina mirabilia fecit. Nihil horum in ceteris gentibus: et tamen de illo impletum est, quod dictum erat, Populus quem non cognoui, seruiuit mihi. Quomodo, si non cognouit? In auditu auris obediuit mihi . Iudea gens cognouit, et crucifixit: orbis terrarum audiuit, et credidit.



CAPUT III.

5. Mulier tangens fimbriam Christi, cum eum turba premit. Hanc quodam modo absentiam corporis sui et presentiam uirtutis sue in omnibus Gentibus, et in illa muliere significauit, que fimbriam uestimenti eius tetigerat, cum requirit dicens: Quis me tetigit? Tanquam absens, requirit: tanquam presens, sanat. Turbe te, inquiunt discipuli, comprimunt, et dicis: Quis me tetigit ? Quasi enim sic ambularet, ut a nullo prorsus corpore tangeretur, ita dixit, Quis me tetigit? Et illi, Turbe te comprimunt. Et tanquam diceret Dominus, Tangentem quero, non prementem. Sic etiam nunc est corpus eius, id est, Ecclesia eius. Tangit eam fides paucorum, premit turba multorum. Corpus enim Christi esse Ecclesiam, tanquam filii eius, audistis: et si uultis, ipsi estis. Apostolus multis locis hoc dicit: Pro corpore, inquit, eius que est Ecclesia . Et iterum: uos autem estis corpus Christi et membra . Si ergo corpus eius sumus, quod tunc corpus ipsius in turba patiebatur, hoc patitur Ecclesia ipsius. A turbis premitur: a paucis tangitur. Caro eam premit, fides tangit. Erigite igitur oculos, obsecro uos, qui  habetis unde uideatis. Habetis enim quod uideatis. Erigite oculos fidei, tangite extremam fimbriam uestimenti, sufficiet ad salutem.

6. Impletum nunc quod in Euangelio predicebatur. Iudei quare filii regni. uidete quod audistis ex Euangelio tunc futurum, tunc presens est. Ideo, inquit, dico uobis: propter laudatam Centurionis fidem, tanquam alienigene carne, domestici corde Propterea, inquit, multi ab oriente et occidente uenient. Non omnes, sed multi: tamen ipsi ab oriente et occidente: istis duabus partibus totus orbis designatur. Multi ab oriente et occidente uenient, et recumbent cum Abraham, et Isaac, et Iacob, in regno celorum: filii autem regni eiicientur in tenebras exteriores. Filii autem regni, Iudei scilicet. Unde filii regni? Quia Legem acceperunt, ad quos Prophete missi sunt, apud quos templum et sacerdotium fuit, qui celebrabant figuras omnium futurorum. Quarum enim rerum figuras celebrauerunt, presentiam non agnouerunt. Filii ergo regni ibunt, inquit, in tenebras exteriores; ibi erit ploratus et stridor dentium. uidemus Iudeos reprobatos, uidemus Christianos ab oriente et occidente uocatos ad quoddam conuiuium celeste, ut recumbant cum Abraham et Isaac et Iacob; ubi panis iustitia, ubi potus sapientia.



CAPUT Iu.

7. Reprehenduntur in idolio conuiuantes cum Paganis. Attendite ergo, fratres: hoc enim estis, ex hoc populo estis, iam tunc predicto [1 1Kb] , nunc presentato. De his utique estis, qui uocati sunt ab oriente et occidente recumbere in regno celorum, non in templo idolorum. Estote ergo corpus Christi, non pressura [2 1Kb] corporis Christi. Habetis uestimenti fimbriam, quam tangatis, ut a profluuio sanguinis, id est, carnalium uoluptatum fluxu sanemini. Habetis, inquam, uestimenti fimbriam, quam tangatis. uestem putate Apostolos, sub textura unitatis adherentes lateribus Christi. In his Apostolis erat tanquam fimbria minimus et nouissimus Paulus: ipso dicente, Ego sum minimus Apostolorum . In ueste nouissimum et minimum, fimbria est. Fimbria cum contemptu aspicitur: sed cum salute tangitur. Usque ad hanc horam et esurimus, et sitimus, et nudi sumus, et colaphizamur . Quid tam extremum, quid tam contemptibile? Tange, si fluxum sanguinis pateris: exiet uirtus de illo cuius uestis est, et sanabit te. Fimbria modo tangenda proponebatur, quando ex eodem apostolo legebatur: Si enim quis uiderit eum qui habet scientiam, in idolio recumbentem; nonne conscientia eius, cum sit infirma, edificabitur ad manducandum idolothyta? Et peribit infirmus in tua scientia, frater, propter quem Christus mortuus est? Quomodo putatis decipi posse simulacris homines, que a Christianis honorari putant? Nouit, inquit, Deus cor meum. Sed frater tuus non nouit cor tuum. Si infirmus es, caue maiorem egritudinem: si firmus es, cura fratris infirmitatem. Qui uident ista, edificantur ad alia [3 1Kb] , ut non tantum ibi manducare, sed et sacrificare desiderent.  Ecce perit infirmus in tua scientia frater. Audi, frater: si contemnebas infirmum, etiam fratrem contemnis? Expergiscere. Quid, si in ipsum Christum peccas? Attende enim quod nullo pacto possis contemnere. Sic autem, inquit, peccantes in fratres, et percutientes conscientiam eorum infirmam, in Christum peccatis. Eant nunc, qui ista contemnunt, et recumbant in idolio: nonne erunt prementes, non tangentes? et cum recubuerint in idolio, ueniant et impleant ecclesiam; non salutem accepturi, sed pressuram facturi.



CAPUT u.

8. Maioris alicuius metu recumbentes in idolio. Obseruantia in maiorem quemque sit ordinata. Sed timeo, inquies, ne offendam maiorem. Time prorsus, ne offendas maiorem; et non offendis Deum. Qui enim times, ne offendas maiorem, uide ne forte sit maior isto, quem times offendere. Maiorem certe noli offendere. Hec tibi regula proponitur. Nonne manifestum est, eum minime offendendum, qui maior est ceteris? Discute nunc maiores tuos. Primi tibi sunt pater et mater: si recte educantes, si in Christum nutrientes; audiendi in omnibus, obtemperandum eis in omni iussione; contra maiorem nichil iubeant, et seruiatur illis. Quis est, inquis, maior eo qui me generauit? Ille qui te ipsum creauit. Generat enim homo, creat Deus. Unde generat homo, nescit: quid generaturus sit, nescit. Ille qui te uidit ut faceret, antequam esset quem fecit, certe maior est patre tuo. Maior sit patria et ipsis parentibus tuis; ut quidquid iusserint parentes contra patriam, non audiantur. Et quidquid iusserit patria contra Deum, non audiatur. Si enim sanari uis, si post fluxum sanguinis, si post duodecim annos in illo morbo, si post consumpta omnia in medicis, et non recepta sanitate aliquando uis sana fieri, o mulier, quam alloquor in typo Ecclesie, iubet illud pater tuus, et illud iubet populus tuus. Sed dicit tibi Dominus tuus, Obliuiscere populum tuum et domum patris tui. Quo bono? quo fructu? qua mercede? Quoniam concupiuit, inquit, rex decorem tuum . Concupiuit quod fecit: quoniam ut pulchram faceret, fedam amauit. Pro infideli et feda sanguinem fudit, fidelem ac pulchram reddidit, dona sua in te amauit. Quid enim sponso tuo contulisti? Quid in dotem a priore patre et priore populo accepisti? Nonne luxurias et pannos peccatorum? Abiecit pannos tuos, discidit cilicium tuum: misertus est, ut ornaret; ornauit, ut amaret.



CAPUT uI.

9. Scandalum fratri, peccatum est in Christum. Quid plura, fratres? Christiani audistis, quia peccantes in fratres, et percutientes conscientiam eorum infirmam, in Christum peccatis. Nolite contemnere, si non uultis deleri de libro uite. Quamdiu conamur luculenter et delectabiliter uobis dicere, quod dolor noster cogit quomodocumque dicere, et tacere non permittit? Quicumque uoluerint ista contemnere, in Christum peccant, uideant quid agant. Paganos reliquos colligi uolumus, lapides estis in uia; uenire uolentes offendunt, et redeunt. Dicunt enim in cordibus suis: Quare nos relinquamus deos, quos Christiani ipsi nobiscum colunt? Absit, a me, inquit, ut ego deos  Gentium colam. Noui, intelligo, credo. Quid facis de conscientia infirmi, quam percutis? Quid facis de pretio, si contemnis quod emptum est? uide quanti emptum est, Peribit, inquit, infirmus in tua scientia: quam te dicis habere, ut scias quia nichil est idolum, et animo cogites Deum, et sic recumbas in idolio. In hac scientia perit infirmus. Et ne contemnas infirmum, addidit, propter quem Christus mortuus est. Quem uis contemnere, pretium ipsius attende, et cum morte Christi totum mundum appende. Et ne adhuc putares te in infirmum peccare, et leue duceres peccatum ac parui penderes, In Christum, inquit, peccatis. Solent enim homines dicere: In hominem pecco, numquid in Deum? Nega [1 1Kb] Christum Deum. Audes negare Christum Deum? An aliud, in idolio cum recumberes, didicisti? Non admittit istam doctrinam Christi doctrina. Quero [2 1Kb] ubi didiceris non esse Christum Deum. Pagani hoc solent dicere. uides quid faciunt mense male? uides quoniam corrumpunt mores bonos colloquia mala ? Tu ibi de Euangelio loqui non potes, et de idolis loquentes audis. Amittis ibi quod Christus Deus est: et quod ibi bibis, in Ecclesia uomis. Forte hic audes loqui, forte inter turbas audes murmurare: Numquid Christus non homo fuit? nonne crucifixus est? A Paganis hoc didicisti, salutem perdidisti, fimbriam non tetigisti. Tange et in hoc fimbriam, recipe salutem. Sicut eam te tangere docuimus in eo quod scriptum est, Qui uiderit fratrem in idolio recumbentem: tange illam et de diuinitate Christi. De Iudeis dicebat eadem fimbria, Quorum patres, et ex quibus Christus secundum carnem, qui est super omnia Deus benedictus in secula . Ecce in quem uerum Deum peccas, dum discumbis apud deos falsos.

10. Inepta excusatio recumbentium in idolio. Non est, inquit, Deus; quia genium est Carthaginis  . Quasi si Mars aut Mercurius esset, Deus esset. Sed quomodo ab ipsis habeatur, attende; non quid sit. Nam et ego tecum scio quia lapis est. Si genium ornamentum est aliquod; ciues Carthaginis bene uiuant, et ipsi erunt genium Carthaginis. Si autem genium demonium est, audisti et ibi: Que immolant Gentes, demonibus immolant, et non Deo: nolo uos socios fieri demoniorum . Nouimus quia non est Deus; utinam et ipsi sic norint: sed propter eos qui hoc non norunt infirmos, non debet percuti conscientia ipsorum. Hoc monet Apostolus. Nam et illi quod numen habeant et pro numine accipiant illam statuam, ara testatur. Quid illic facit ara, si illud non habetur pro numine? Nemo mihi dicat. Non est numen, non est Deus. Iam dixi, Utinam sic ipsi norint hoc, quomodo nouimus omnes nos. Sed quid habeant, pro qua re habeant, quid ibi faciant [3 1Kb] , ara illa testatur. Conuicit omnium colentium mentes [4 1Kb] , non conuincat recumbentes.



CAPUT uII.


11. Corpus Christi premere et tangere. Sed non premant Christiani, si premunt Pagani [1 1Kb] . Corpus Christi est. Nonne hoc dicebamus, quia corpus Christi premebatur, et non [2 1Kb] tangebatur,? Tolerabat ille prementes, querebat tangentes. Atque utinam, fratres, a Paganis prematur corpus Christi, a quibus premi solet; Christiani non premant corpus Christi. Fratres, ad nos pertinet uobis dicere, ad nos pertinet Christianis loqui. Quid enim mihi de his qui foris sunt iudicare? ipse Apostolus ait . Illos aliter alloquimur, tanquam infirmos, Blandiendum est illis, ut audiant ueritatem: in uobis secanda putredo est. Si queritis unde uincantur Pagani, unde illuminentur, unde ad salutem uocentur: deserite solemnitates eorum, deserite nugas ipsorum; et si non consentiunt ueritati nostre, erubescant [3 1Kb] paucitati sue.

12. Prelatus seu bonus seu malus, piis nocere non ualet. Bonus si fuerit qui tibi preest, nutritor tuus est: malus si fuerit, tentator tuus est. Et nutrimenta libenter accipe, et in tentatione approbare. Esto aurum. Attende mundum istum tanquam fornacem aurificis: in uno angusto loco tria sunt, aurum, palea, ignis. Ad illa duo ignis apponitur, palea uritur, aurum purgatur. Cessit nescio quis minis, et adductus est ad idolium: ue mihi, quia paleam plango, cinerem uideo. Alius non cessit minis, non cessit terroribus [4 1Kb] ; adductus ad iudicem, stetit in confessione sua, non est flexus ad idolium [5 1Kb] : quid facit flamma? Nonne aurum purgat? State in Domino, fratres: potentior est qui uocauit uos. Minas impiorum ne timueritis. Inimicos patimini; habetis pro quibus oretis; prorsus non uos terreant. Hec est sanitas, haurite hinc in isto conuiuio: hic bibite, unde satiemini, non illic, unde insaniatis. State in Domino. Argentei estis, aurum eritis. Ista similitudo non a nobis est, de diuina Scriptura est. Legistis, audistis: Sicut aurum in fornace probauit illos; et sicut holocausti nostiam accepit illos . Ecce quid eritis ad thesauros Dei. Estote diuites de Deo: non eum facturi diuitem, sed de illo futuri diuites [6 1Kb] . Impleat uos, aliud non admittatis ad cor uestrum.



CAPUT uIII.

13. Obseruantia potestatum ordinata. Numquid in superbiam uos erigimus, aut dicimus uobis ut aduersus potestates ordinatas contemptores sitis? Non hoc dicimus. Qui et hinc egrotatis, tangite et hinc fimbriam illam uestimenti. Ipse dicit Apostolus: Omnis anima potestatibus sublimioribus subdita sit: non est enim potestas nisi a Deo. Que autem sunt, a Deo ordinate sunt. Qui autem resistit potestati, Dei ordinationi resistit . Sed quid, si illud iubeat, quod non debes facere?  Hic sane contemne potestatem, timendo potestatem. Ipsos humanarum rerum gradus aduertite. Si aliquid iusserit curator, nonne faciendum est? Tamen si contra proconsulem iubeat, non utique contemnis potestatem, sed eligis maiori seruire. Nec hinc debet minor irasci, si maior prelatus est. Rursum si aliquid ipse proconsul iubeat, et aliud iubeat imperator, numquid dubitatur isto contempto illi esse seruiendum? Ergo si aliud imperator, et aliud Deus, quid iudicatis? Solue tributum, esto mihi in obsequium. Recte, sed non in idolio. In idolio prohibet. Quis prohibet? Maior potestas. Da ueniam: tu carcerem, ille gehennam minatur. Hinc iam tibi assumenda est fides tua tanquam scutum, in quo possis omnia ignita iacula inimici exstinguere .



CAPUT IX.

14. Dolus potentis mali nouacule comparatur. Sed insidiatur contra te potens, et molitur contra te potens: acuit nouaculam unde capillos radat, non unde caput incidat. Quod dixi, modo audistis in Psalmo: Sicut nouacula acuta fecisti dolum . Quare dolum potentis mali nouacule comparauit [1 1Kb] ? Quia non admittitur, nisi ad superflua nostra. Sicut capilli in corpore nostro tanquam superflui uidentur, et sine detrimento carnis raduntur; sic quidquid potest tibi facere iratus potens, inter superflua tua numera. Tollit paupertatem tuam: numquid tollit diuitias tuas? Paupertas tua, diuitie tue in corde tuo [2 1Kb] . Superflua tua potuit tollere, damno potuit afficere, permissus et usque ad ledendum corpus. Etiam ista uita, cogitantibus aliam uitam; ista, inquam, uita inter superflua deputanda est. Nam et martyres contempserunt illam. Non uitam perdiderunt, sed uitam acquisierunt.



CAPUT X.

15. Securitas piorum sub Dei presidio. Certi estote, fratres, inimicos non admitti [3 1Kb] aduersus fideles, nisi quantum prodest tentandis et probandis fidelibus. Certi estote, fratres, nemo aliud dicat. Omnem curam uestram super Dominum mittite, prorsus uos ipsos totos proiicite in illum. Non se subducit, ut cadatis. Ille qui nos creauit, et de ipsis capillis nostris securitatem nobis dedit. Amen dico uobis, inquit, et capilli capitis uestri omnes numerati sunt . Capilli nostri numerati sunt Deo: quanto magis mores nostri, cui sic noti sunt capilli nostri? uidete, quia minima nostra non contemnit Deus. Nam si contemneret, nec crearet. Nam et capillos nostros ipse utique creauit, et numeratos habet. Sed modo cum sint, inquis, forte peribunt. Et hinc audi uocem eius: Amen dico uobis, capillus capitis uestri non peribit . Quid times hominem, o homo in sinu Dei positus? Tu de illius sinu noli cadere: quidquid ibi passus fueris, ad salutem ualebit, non ad perniciem. Laniatus membrorum martyres pertulerunt, et timent Christiani iniurias temporum Christianorum? Qui tibi facit iniuriam  modo, timens facit. Non dicit aperte, ueni ad idolum: non dicit aperte, ueni ad aras meas, ibi conuiuare. Et si dixerit, et nolueris, hoc conqueratur, hoc in postulationem, hoc in querimoniam deponat: Noluit uenire ad aras meas, noluit uenire ad templum quod ueneror. Hoc dicat. Non audet dicere: sed alia machinatur dolose. Para capillos, nouaculam acuit: ablaturus est superflua tua, rasurus quidquid relicturus es. Tollat quidquid permanebit, si potest. Quid tulit potens nocens? quid magnum tulit? Quod fur, quod effractor; ut multum seuiat, quod latro. Si et ad ipsum corpus occidendum permissus fuerit, quid tollit nisi quod latro? Honoraui, cum dixi, Latro. Nam qualiscumque latro, homo est. Quod febris, quod scorpius, quod fungus malus. Ista tota potentia seuientium est, facere quod fungus. Manducant homines fungum malum, et moriuntur. Ecce in qua fragilitate est uita humana: quam quandoque relicturus es, noli pro illa sic pugnare, ut tu relinquaris.



CAPUT XI.

16. uita eterna laboris merces. uita nostra [1 1Kb] Christus est: Christum attende. Pati uenit, sed et glorificari; contemni, sed etiam exaltari; mori, sed etiam resurgere. Opus te terret, mercedem uide. Quare uis peruenire delicatus ad eam rem, ad quam non perducit nisi labor? Sed times ne perdas argentum tuum; quia ad argentum tuum cum magno labore peruenisti. Si ad argentum quod quandoque uel moriens amissurus es, non peruenisti sine labore; ad uitam eternam sine labore uis peruenire? Charior sit tibi illa, ad quam post omnes labores sic peruenies, ut nunquam amittas. Si hoc tibi charum est, ad quod post omnes labores sic peruenisti, ut aliquando amissurus sis; quanto magis illa perpetua desiderare debemus?

17. Idola nisi legitima potestas detur, non frangenda. uerbis ipsorum ne credatis, nec timeatis. Hostes nos dicunt idolorum suorum. Sic prestet Deus, et det omnia in potestate, quomodo dedit quod fractum est. Hoc enim dicimus Charitati uestre, ne faciatis ista, quando in potestate uestra non est, ut faciatis illud. Prauorum hominum est, furiosorum Circumcellionum, et ubi potestatem non habent seuire, et uelle mori properant sine causa. Audistis que uobis legimus, omnes qui nuper in Mappalibus  adfuistis. Cum data uobis fuerit terra in potestatem , aras eorum, inquit, destruetis, lucos eorum comminuetis, et omnes titulos eorum confringetis . Cum acceperitis potestatem, hoc facite. Ubi nobis non est data potestas, non facimus; ubi data est, non pretermittimus. Multi pagani habent istas abminationes  in fundis suis: numquid accedimus, et confringimus? Prius enim agimus, ut idola in eorum corde frangamus. Quando christiani et ipsi facti fuerint, aut inuitant nos ad tam bonum opus, aut preueniunt nos. Modo orandum est pro illis, non irascendum illis. Si mouet dolor magnus, aduersum Christianos mouet, aduersum fratres nostros mouet, qui sic uolunt intrare in ecclesiam, ut hic corpus habeant, alibi cor. Totum intus esse debet. Si intus est quod uidet homo, quare foris est quod uidet Deus?



CAPUT XII.

18. Idololatrarum iniuste querimonie. Sciatis autem, karissimi, murmura illorum coniungere se cum hereticis, cum Iudeis. Heretici, Iudei et Pagani unitatem fecerunt contra unitatem. Quia contigit ut in aliquibus locis disciplinam acciperent Iudei propter improbitates suas; criminantur, et suspicantur, aut fingunt, quia talia de illis semper queramus. Quia contigit ut alicubi heretici penas darent legibus pro impietate et furore uiolentiarum suarum; iam dicunt nos per omnia querere aliquam incommoditatem ipsorum ad perniciem. Rursus quia contra Paganos placuit ut leges ferrentur, imo pro Paganis, si sapiant (Sicut enim pueris insensatis ad lutum ludentibus, et manus inquinantibus, pedagogus cum uenit seuerus, lutum de manu excutit, codicem porrigit: ita uoluit Deus per principes subditos sibi terrere corda insensata puerilia, ut abiiciant lutum de manibus, et aliquid utile faciant. Quid est utile de manibus? Frange esurienti panem tuum, et egenum sine tecto induc in domum tuam : quia ergo uoluit Deus [1 1Kb] , putant nos ubicumque querere idola; que cum inuenerimus, in omnibus locis frangere. Quare? Non ante nos sunt loca, in quibus sunt? Aut uere ignoramus ubi sint ista? Et tamen non facimus: quia non dedit in potestatem Deus. Quando dat Deus in potestatem? Quando christianus erit cuius res est. Modo factum uoluit cuius res est. Si nollet ipsum locum dare Ecclesie, et tantum iuberet in re sua non esse idola; puto quia debuit summa deuotione fieri, ut a Christianis adiuuaretur absens christiana anima, que in terra uult Deo gratias agere [2 1Kb] , non uult ibi aliquid esse in contumeliam Dei. Huc accedit, quia Ecclesie dedit ipsa loca. Et in re Ecclesie idola futura erant? Fratres, ecce quid displicet Paganis. Parum est illis quia de uillis ipsorum non illa tollimus, non illa frangimus: et in nostris uolunt ea seruari. Contra idola predicamus, de cordibus illa tollimus: sumus persecutores idolorum: profitemur. Numquid seruatores? Non facio ubi non possum; non facio ubi conqueritur dominus rei: ubi autem uult fieri, et gratias agit; reus ero; si non fecero.



SERMO LXIII [* 1Kb]  . De uerbis Euangelii Matthei, cap. uIII, 23-27, Et ascendente eo in nauiculam, etc.


1. Nauigantes in seculo. De lectione recentissima sancti Euangelii, donante Domino, alloquor uos, et in illo exhortor, ut contra tempestates et fluctus seculi huius non dormiat fides in cordibus uestris. Non enim reuera Dominus Christus mortem habuit in potestate, somnum non habuit in potestate; et forte Omnipotentem nauigantem somnus pressit inuitum. Hoc si credideritis, dormit in uobis: si autem in uobis uigilat Christus, uigilat fides uestra. Apostolus dicit, Habitare Christum per fidem in cordibus uestris . Ergo et somnus Christi signum est sacramenti. Nauigantes sunt anime in ligno seculum transeuntes. Etiam nauis illa Ecclesiam figurabat. Et singuli quippe templa sunt Dei, et unusquisque in corde suo nauigat: nec facit naufragium, si bona cogitat.

2. Excitandus Christus inter ire tempestates. Audisti conuicium, uentus est: iratus es, fluctus est. uento igitur flante, fluctu surgente, periclitatur nauis, periclitatur cor tuum, fluctuat cor tuum. Audito conuicio uindicari desideras: et ecce uindicatus es, et malo alieno cedens, fecisti naufragium. Et quare hoc? Quia dormit in te Christus. Quid est, dormit in te Christus? Oblitus es Christum. Excita ergo Christum, recordare Christum, euigilet in te Christus: considera illum. Quid uolebas? uindicari. Excidit tibi, quia ipse cum crucifigeretur dixit: Pater, ignosce illis, quia nesciunt quid faciunt ? Qui dormiebat in corde tuo, noluit uindicari. Excita illum, recole illum. Memoria ipsius, uerbum ipsius: memoria ipsius, iussio ipsius. Et dices apud te, si uigilat in te Christus: Qualis ego homo, qui uolo uindicari? Qui sum ego, qui in hominem exsero comminationes? Morior forte antequam uindicer. Et cum anhelans, ira inflammatus, et sitiens uindictam, exiero de corpore, non me suscipit ille qui noluit uindicari: non me suscipit ille qui dixit, Date, et dabitur uobis; dimittite, et dimittetur uobis . Ergo compescam me ab iracundia mea, et redibo ad quietem cordis mei. Imperauit Christus mari, facta est tranquillitas.

3. Imperante Christo fit tranquillitas. Quod autem dixi ad iracundiam, hoc tenete regulariter in omnibus tentationibus uestris. Nata est tentatio, uentus est: turbatus es, fluctus est. Excita Christum, loquatur tecum. Quis est hic, quando et uenti et mare obediunt ei? Quis est hic, cui obaudit mare? Ipsius est mare, et ipse fecit illud . Omnia per ipsum facta sunt . Magis imitare uentos et mare: obtempera Creatori. Sub iussione Christi mare audit, et tu surdus es? Mare audit, et uentus cessat, et tu sufflas? Quid? Dico, facio, fingo: quid est aliud nisi sufflare, et sub uerbo Christi nolle cessare?  Non uos uincat fluctus in perturbatione cordis uestri. Sed tamen quia homines sumus, si uentus impulerit, si affectum anime nostre mouerit, non desperemus: Christum excitemus, ut in tranquillo nauigemus, et ad patriam ueniamus. Conuersi ad Dominum, etc.



SERMO LXIu [* 1Kb]  . De uerbis Euangelii Matthei, cap. X, 16, Ecce ego mitto uos sicut oues in medio luporum, etc.  . Habitus in solemnitate Martyrum.



CAPUT PRIMUM.

1. Lupi oues facti. Audistis, fratres, cum sanctum Euangelium legeretur, quemadmodum Dominus noster iehsu Christus disciplina sua martyres suos corroborauerit dicens: Ecce ego mitto uos sicut oues in medio luporum. Considerate, fratres mei, quid faciat. Si unus lupus inter multas oues ueniat, quantacumque sint ouium millia, uno lupo in medio turbabuntur: et si non omnes laniantur, omnes tamen terrentur. Qualis ergo erat ista ratio, quale consilium, qualis potestas, nec lupum ad oues admittere, sed in lupos oues mittere? Mitto, inquit, uos sicut oues in medio luporum: non ad limites luporum, sed in medio luporum. Erat ergo luporum agmen, oues pauce. Cum enim multi lupi occiderent paucas oues, conuersi sunt lupi, et facti sunt oues [1 1Kb] .

2. Unde fiducia christiano inter lupos. Audiamus ergo quid monuit, qui coronas promisit, et agonem premisit; et qui exspectat certantes, adiuuat laborantes. Cuiusmodi certamen indixit? Estote, inquit, astuti ut serpentes, et simplices sicut columbe. Hoc qui intellexerit et tenuerit, securus moritur, quia non morietur. Nemo enim debet securus mori [2 1Kb] , nisi qui se nouerit sic moriturum, ut mors in illo moriatur, uita coronetur.



CAPUT II

3. Serpentis astutia quomodo imitanda. Quapropter, karissimi, exponendum est uobis, quamuis hinc iam sepius dixerimus, quid sit esse simplices ut columbe, astuti ut serpentes. Si iam simplicitas columbarum indicta est nobis, astutia serpentis quid facit in columbe simplicitate? Amo in columba quod fel non habet: timeo in serpente quod uenenum habet. Noli ex omni parte horrere serpentem: habet quod oderis, habet quod imiteris. Serpens enim cum fuerit senectute pregrauatus, et senserit  pondus uetustatis, coarctat se per cauernam, et deponit tunicam ueterem, ut nouus exultet [1 1Kb] . Imitare illum, christiane, qui audis Christum dicentem, Intrate per angustam portam . Et Paulus apostolus tibi dicit: Exuite uos ueterem hominem cum actibus suis, et induite nouum . Habes ergo quod imiteris in serpente. Noli mori pro uetustate, sed pro ueritate. Qui moritur pro commodo temporali, pro uetustate moritur. Cum autem exutus fueris omni ista uetustate, imitatus es astutiam serpentis. Imitare illum et in hoc: serua caput tuum. Quid est, serua caput tuum? Tene apud te Christum. Si forte aliquis uestrum aduertit aliquando, cum uoluerit colubrum occidere, quomodo pro capite suo totum corpus obiicit ictibus ferientis. Illud in se feriri non uult, ubi se nouit uitam habere. Et Christus uita nostra est. Ipse enim dixit: Ego sum uia, et ueritas, et uita . Audi et Apostolum: Caput uiri Christus est . Qui ergo Christum seruat in se, caput suum seruat pro se.



CAPUT III.

4. Columbe simplicitas imitanda. Iam uero quid opus est commendare multis uerbis simplicitatem columbarum? Cauenda enim erant uenena serpentis; ibi imitatio periclitabatur, ibi erat quod timeretur: columbam uero securus imitare. Attende columbas in societate gaudere [2 1Kb] : ubique simul uolant, simul pascuntur, nolunt esse sole, communione gaudent, caritatem seruant, gemitibus amoris murmurant; osculis filios generant. Nam quando columbe, quod plerumque aduertimus, inter se rixantur de cellulis suis, quodam modo pacata contentio est. Numquid quia rixantur, separantur? Simul uolant, simul pascuntur, et ipsa inter se pacata est rixa. uidete rixam columbarum. Apostolus dicit: Si quis uerbo nostro non obaudit per epistolam, hunc notate, et nolite commisceri cum eo. Ecce rixa: sed attende quoniam columbarum rixa est, non luporum. Continuo subiecit: Et non ut inimicum existimetis, sed corripite ut fratrem . Columba amat et quando rixatur: lupus odit et quando blanditur. Columbarum ergo simplicitatem habentes, et astutiam serpentum, solemnia martyrum celebrate in sobrietate mentis, non in ebrietate uentris, Deo laudes dicite. Ipse est enim Dominus Deus noster, qui martyrum Deus; ipse coronator noster. Si bene luctati fuerimus, coronamur ad eo, qui coronauit eos quos imitari concupiscimus.



SERMO LXu [* 1Kb]  . De uerbis Euangelii Matthei, cap. X, 28, Nolite timere eos qui corpus occidunt, etc.  Habitus in solemnitate Martyrum.



CAPUT PRIMUM.

1. Timore timor pellendus. Admonent nos eloquia diuina, que lecta sunt, timendo non timere, et non timendo timere. Aduertistis, cum  sanctum Euangelium legeretur, Dominum Deum nostrum antequam pro nobis moreretur, firmos nos esse uoluisse: sed admonendo ne timeremus, et admonendo ut timeremus. Ait enim: Nolite timere eos qui corpus occidunt, animam autem non possunt occidere. Ecce ubi monuit ne timeremus. uidete ubi monuerit ut timeremus. Sed eum, inquit, timete, qui potestatem habet et corpus et animam occidere in gehenna. Ergo timeamus, ut non timeamus. Timor uidetur ad ignauiam pertinere: timor infirmorum uidetur esse, non fortium. Sed uidete quid ait Scriptura: Timor Domini spes fortitudinis . Timeamus, ne timeamus: hoc est, prudenter timeamus, ne inaniter timeamus. Martyres sancti, propter quorum solemnitatem hoc ex Euangelio recitatum est, timendo non timuerunt: quia Deum timendo, homines contempserunt.

2. Homini ab homine nil metuendum. Quid enim ab hominibus homini metuendum est? Et quid est unde alterum terreat, homo hominem? Terret, et dicit, Occido te: et non timet, ne cum minatur, prius moriatur. Occido, inquit. Quis dicit? cui dicit? Duos audio: unum terrentem, alterum metuentem; quorum unus est potens, alter infirmus, sed ambo mortales. Quid se ergo extendit in honore inflatior potestas, in carne equalis infirmitas? Securus minetur mortem, qui non timet mortem. Si uero unde terret, timet; attendat se, et ei cui minatur comparet se. Inueniat in eo cui minatur, parem conditionem; et a Domino simul cum illo petat miserationem. Homo est enim, et homini minatur, creatura creature: sed una inflata sub Creatore, altera fugiens ad Creatorem.



CAPUT II.

3. Dei martyrem cur non terreat persecutor. Dicat ergo fortissimus martyr, stans homo ante hominem: Non timeo, quia timeo. Tu quod minaris, si ille nolit, non facis: quod autem ille minatur, ut faciat a nullo impeditur. Deinde tu quod minaris, et si permitteris, quid facis? Usque ad carnem seuis, anima tuta est. Non occides quod non uides: uisibilis uisibilem terres. Habemus ambo inuisibilem Creatorem, quem simul timere debeamus; qui hominem ipsum ex uisibili et inuisibili creauit: uisibilem de terra fecit, inuisibilem flatu suo animauit [1 1Kb] . Substantia ergo inuisibilis, hoc est, anima que iacentem terram erexit de terra, non timet cum percutis terram. Potes ferire habitaculum, numquid habitatorem? Fugit percusso uinculo colligatus, et erit in occulto coronatus. Quid ergo minaris, qui anime nichil facere potes? Per meritum eius cui facere nichil potes, resurget cui facere aliquid potes. Per meritum enim anime resurget et caro: et habitatori reddetur, iam non ruitura, sed mansura. Ecce, uerba martyris dico, ecce nec propter [2 1Kb] ipsam carnem meam timeo comminantem. Caro mea subiacet potestati: sed etiam capilli capitis numerati sunt Creatori . Quid timeo ne  carnem perdam, qui nec capillum perdo? Quomodo non attendit carnem meam, cui sic nota sunt uilia mea? Ipsum corpus quod percuti et occidi potest, ad tempus cinis erit, in eternum immortale erit [1 1Kb] . Sed cui hoc? Cui reddetur corpus ad uitam eternam etiam occisum, peremptum, dissipatum? cui reddetur? Ei qui non timuit ponere [2 1Kb] animam suam, cum non timet ne occidatur caro sua.



CAPUT III.

4. Anima modo suo immortalis. Etenim, fratres, anima immortalis perhibetur, et est immortalis secundum quemdam modum suum: quia est quedam uita, que potest presentia sua carnem uiuificare. Per animam quippe caro uiuit. Hec uita mori non potest: et ideo anima immortalis est. Quare ergo dixi, Secundum suum modum? Audite quare. Quoniam est quedam immortalitas uera, immortalitas que est omnimoda incommutabilitas: de qua dicit Apostolus loquens de Deo, Qui solus habet immortalitatem, et lucem habitat inaccessibilem; quem nemo hominum uidit, sed nec uidere potest: cui est honor et gloria in secula seculorum. Amen . Si ergo Deus solus habet immortalitatem, certe anima mortalis est. Ecce quare dixi immortalem esse animam secundum modum suum. Nam potest et mori. Intelligat Charitas uestra, et nulla questio remanebit. Audeo dicere, anima potest mori, potest occidi. Certe immortalis est. Ecce audeo dicere, et immortalis est, et potest occidi: et ideo dixi quoniam est quedam immortalitas, hoc est, omnimoda incommutabilitas, quam solus Deus habet, de quo dictum est, Qui solus habet immortalitatem. Nam si anima non potest occidi, quomodo dixit ipse Dominus cum terreret nos, Eum timete, qui potestatem habet et corpus et animam occidere in gehenna?



CAPUT Iu.

5. Quomodo mori anima potest. uita anime, Deus. Adhuc confirmaui, non solui questionem. Probaui quia potest anima occidi. Contradici Euangelio non potest, nisi ab anima impia. Ecce mihi occurrit et hic, et uenit in mentem quod dicam. Contradici non potest uite, nisi ab anima mortua. Euangelium uita est, impietas et infidelitas mors anime est. Ecce potest mori, et immortalis est. Quomodo ergo immortalis est? Quia semper aliqua uita est, que in illa nunquam exstinguitur. Quomodo moritur? Non ut non sit uita, sed amittendo uitam. Etenim anima et uita est alicui rei, et habet etiam ipsa uitam suam. Ordinem attende creaturarum. uita corporis anima est: uita anime Deus est. Sicut adest uita corpori, id est, anima, ne moriatur corpus: sic debet adesse uita anime, hoc est, Deus, ne moriatur anima. Corpus quomodo moritur? Anima deserente. Anima, inquam, deserente moritur corpus: et iacet cadauer paulo ante appetibile, modo aspernabile. Insunt membra, oculi, aures: sed he fenestre sunt domus, habitator abscessit. Qui plangit mortuum, ad fenestras  habitaculi frustra clamat: non est intus qui audiat. Quanta dicit plangentis affectus, quanta enumerat, quanta commemorat; et per quantam, ut ita dixerim, doloris insaniam quasi cum sentiente loquitur, cum loquatur cum absente? Enumerat mores, enumerat indicia beneuolentie circa se. Tu es qui mihi illud dedisti; illud et illud prestitisti: tu es qui sic et sic me dilexisti. Si attendas, si intelligas, si insaniam doloris premas, qui te dilexit abscessit: frustra te domus patitur pulsatorem, in qua non potes inuenire mansorem.



CAPUT u.

6. Mors tum corporis, tum anime quibus indiciis cognoscitur. Redeamus ad causam quam paulo ante dicebam. Mortuum est corpus. Quare? Quia discessit uita eius, hoc est, anima. uiuit corpus, et impius est, infidelis est, ad credendum durus, ad corrigendos mores ferreus: uiuente corpore mortua est anima, per quam corpus uiuit. Tanta enim res est anima, ut idonea sit uitam prestare corpori etiam mortua. Tanta, inquam, res est anima, tam excellens creatura, ut idonea sit etiam mortua carnem uiuificare. Nam ipsa anima impii, anima infidelis, anima peruersi, duri, mortua est: et tamen per ipsam mortuam uiuit corpus. Ideo ibi est: mouet ad operandum manus, ad ambulandum pedes, ad uidendum intendit obtutum, ad audiendum auribus inclinatur; sapores diiudicat, dolores refugit, appetit uoluptates. Omnia hec corporis uiuentis indicia, sed ex anime presentia. Interrogo corpus, an uiuat. Respondet mihi: uides ambulantem, uides operantem, audis loquentem, cernis appetentem et fugientem, et non intelligis corpus uiuere? Per hec opera anime intus constitute, intelligo corpus uiuere. Et interrogo ipsam animam, an uiuat. Habet et ipsa opera sua, per que ostendat uitam suam. Pedes ambulant, intelligo corpus uiuere, sed anime presentia. Quero, utrum uiuat anima. Pedes isti ambulant. Ecce de uno motu. De uita interrogo corpus et animam. Ambulant pedes, intelligo corpus uiuere. Sed quo ambulant? Ad adulterium, inquit. Ergo mortua est anima. Sic enim ueracissima Scriptura dixit: Mortua est uidua que in deliciis uiuit . Cum multum intersit inter delicias et adulterium, quomodo potest anima, que in deliciis mortua dicitur, in adulterio uiuere? Mortua est. Sed nec sic quidem agens mortua est. Loquentem audio, uiuit corpus. Non enim lingua in ore moueretur, et percuteret quibusque locis articulares sonos, nisi intus habitator esset; et quasi ad hoc organum musicus, qui lingua sua uteretur. Prorsus intelligo. Hoc modo corpus loquitur, corpus uiuit. Sed interrogo, utrum et anima uiuat. Ecce loquitur corpus, uiuit. Quid loquitur? Quomodo dicebam de pedibus, Ambulant, ecce uiuit corpus; et querebam, Quo ambulant? ut intelligerem utrum et anima uiueret: sic etiam cum audio loquentem, intelligo quia corpus uiuit; quero quid loquatur, utrum et anima uiuat. Mendacium loquitur. Si mendacium loquitur, ergo mortua est. Unde hoc probamus? Ipsam ueritatem interrogemus, que ait: Os quod mentitur, occidit animam  . Quero, Quare mortua est anima? Quod paulo ante dicebam, quero, Quare mortuum est corpus? Quia discessit uita eius anima. Quare mortua est anima? Quia deseruit eam uita eius Deus.



CAPUT uI.

7. Mors anime lugenda et timenda magis quam mors corporis. Breuiter ergo his cognitis, scitote certumque tenete, corpus mortuum esse sine anima: animam mortuam esse sine Deo. Omnis homo sine Deo mortuam habet animam [1 1Kb] . Plangis mortuum: plange peccatorem magis, plange impium, plange infidelem. Scriptum est: Luctus mortui, septem dies; fatui autem et impii, omnes dies uite illorum . An uero non in te sunt uiscera miserationis christiane, ut plangas corpus a quo recessit anima, et non plangas animam a qua recessit Deus? Hoc tenens martyr respondeat comminatori Quid me cogis, ut negem Christum? Cogis ergo ut negem ueritatem? Si noluero, quid facis? Percutis corpus meum, ut recedat inde anima mea: sed ipsa anima mea ad se habet corpus. Non est imprudens, non est insipiens. Tu uis ferire corpus meum: uis ut, cum timeo ne ferias corpus meum, et recedat inde anima mea, ego feriam animam meam, et recedat inde Deus meus? Non ergo timeas, martyr, gladium percussoris: linguam tuam time, ne tu te percutias, et occidas non carnem, sed animam. Animam time, ne moriatur in gehenna ignis.



CAPUT uII.

8. Corporis et anime mors eterna, que sit. Inde ergo Dominus, Qui habet potestatem et corpus et animam occidere in gehenna ignis. Quomodo? quando mittetur in gehennam impius, ardebit ibi corpus, ibi anima? Mors corporis, sempiterna pena: mors anime, Dei absentia. uis nosse que sit mors anime? Intellige prophetam dicentem, Tollatur impius, ut non uideat claritatem Domini . Timeat ergo anima mortem suam, et non timeat mortem corporis sui. Quia si timuerit mortem suam, et uixerit in Deo suo, non eum offendendo et a se repellendo, merebitur in fine recipere corpus suum; non ad penam eternam, sicut impii; sed ad uitam eternam, sicut iusti. Illam mortem timentes, et illam uitam martyres diligentes, promissa Dei exspectantes, minas persecutorum contemnentes, et ipsi apud Deum coronari meruerunt, et nobis celebranda illa solemnia reliquerunt.



SERMO LXuI  . De uerbis Euangelii Matthei, cap. XI, 2-11, Cum audisset Ioannes in uinculis opera Christi, mittens duos de discipulis suis, ait illi: Tu es qui uenturus es, an alium expectamus? etc.

1. Ioannis de Christo testimonium. Lectio sancti Euangelii questionem nobis proposuit de Ioanne Baptista. Adiuuet nos Dominus ut soluamus eam uobis,  quomodo eam soluit nobis  . Ioannes Christi testimonio laudatus est, ut audistis; et sic laudatus, ut in natis mulierum non surrexisset maior. Sed maior illo erat natus ex uirgine. Quantum maior? Ipse preco dicat, quantum intersit inter se et iudicem suum, cuius preco est. Antecessit enim Christum Ioannes, et nascendo, et predicando: sed antecessit obsequendo, non se preferendo. Nam et Officium totum ante iudicem ambulat; et qui ambulant priores, ipsi sunt posteriores. Quantum ergo testimonium perhibuit Ioannes Christo? Ita ut diceret non se dignum esse, qui solueret corrigiam calceamenti eius. Adhuc quid? Nos, inquit, de plenitudine eius accepimus . Lucernam se confessus est de illo accensam, et ideo ad pedes eius confugit, ne ad alta petens uento superbie exstingueretur. Tam quippe magnus erat, ut Christus putaretur: et si non ipse testis suus esset quia non erat ipse, remaneret error, et putaretur ipse. Qualis humilis? Deferebatur illi honor a populo, et ipse respuebat. Errabant homines in eius magnitudine, et ipse se humiliabat. Nolebat crescere hominum uerbis, quia comprehenderat Dei uerbum.

2. Christi testimonium de Ioanne. Ergo hoc Ioannes de Christo: Christus de Ioanne quid? Modo audiuimus: Cepit dicere ad turbas de Ioanne: Quid existis in desertum uidere? arundinem uento moueri? Utique non; quia Ioannes non circumflabatur omni uento doctrine. Sed quid existis uidere? hominem mollibus uestitum? Non; quia Ioannes aspera erat ueste uestitus: habebat enim uestem de pilis camelorum, non de plumis. Sed quid existis uidere? prophetam? Ita: et maior quam propheta. Quare maior quam propheta? uenturum Dominum prenuntiauerunt, quem uidere desiderauerunt: et non uiderunt: huic autem prestitum est quod illi quesierunt. uidit Dominum Ioannes, uidit; digitum in eum intendit, et ait, Ecce Agnus Dei, ecce qui tollit peccata mundi : ecce est. Iam uenerat, et non agnoscebatur: et ideo et in ipso Ioanne errabatur. Ecce est hic quem desiderauerunt uidere Patriarche, quem prenuntiauerunt Prophete, quem presignauit Lex. Ecce Agnus Dei, ecce qui tollit peccata mundi. Et ille bonum testimonium perhibuit Domino, et Dominus illi: In natis mulierum, inquit Dominus, nemo surrexit maior Ioanne Baptista: qui autem minor est in regno celorum, maior est illo; minor tempore, maior maiestate. Se ipsum uolens intelligi hoc dixit. ualde inter homines Ioannes est magnus, quo solus inter homines maior est Christus. Potest et sic distingui et solui: In natis mulierum non surrexit maior Ioanne Baptista: qui autem minor est in regno celorum, maior est illo. Non sic quomodo paulo ante dixi. Qui autem minor est in regno celorum, maior est: regnum celorum dixit, ubi Angeli sunt; qui ergo inter Angelos minor est, Ioanne maior est. Commendauit regnum quod desideremus: proposuit ciuitatem,   cuius ciues esse cupiamus. Quales ibi ciues? quam magni ciues! Quisquis ibi minor est, Ioanne maior est. Quo Ioanne? Quo nemo maior surrexit in naris mulierum.

3. Difficultas, an Ioannes dubitauerit de Christo. Audiuimus uerum et bonum testimonium et Ioannis de Christo, et Christi de Ioanne. Quid sibi ergo uult, quod misit ad eum discipulos suos Ioannes, cum inclusus esset in carcere iam occidendus, et ait discipulis suis: Ite, dicite illi: Tu es qui uenturus es, an alium exspectamus? Ipsa est tota laudatio? Illa laudatio facta est dubitatio? Quid dicis, Ioannes? cui dicis? quid dicis? Iudici dicis, preco dicis. Tu digitum intendisti, tu eum ostendisti: tu dixisti, Ecce Agnus Dei, ecce qui tollit peccata mundi. Tu dixisti, Nos omnes de plenitudine eius accepimus: tu dixisti, Non sum dignus corrigiam calceamenti eius soluere. Et modo tu dicis, Tu es qui uenis, an alium exspetamus? Ille ipse non est? Tu quis es? Nonne tu es precursor ipsius? Nonne tu es de quo predictum est, Ecce mitto Angelum meum ante faciem tuam, et preparabit uiam tuam? Quomodo uiam preparas, et tu erras? uenerunt ergo discipuli Ioannis: et Dominus ad illos, Ite, dicite Ioanni: Ceci uident, surdi audiunt, claudi ambulant, leprosi mundantur, pauperes euangelizantur: et beatus qui in me non fuerit scandalizatus. Nolite suspicari Ioannem scandalizatum esse in Christo. Et tamen uerba quasi sic sonant: Tu es qui uenis? Opera interroga: Ceci uident, surdi audiunt, claudi ambulant, leprosi mundantur, mortui resurgunt, pauperes euangelizantur: et queris an ego sum? Opera, inquit, mea, uerba mea sunt. Ite, recnuntiate. Illis autem abeuntibus, Ne forte aliquis dicat, Bonus erat primo Ioannes, et Spiritus Dei deseruit illum: ideo ista dixit post eorum discessum; post discessum ipsorum quos miserat Ioannes, Christus laudauit Ioannem.

4. Soluitur difficultas. Quid sibi ergo uult obscura questio? Luceat sol, unde illa lucerna accensa est. Prorsus ita solutio euidens solutio est. Ioannes seorsum habebat discipulos: non separatus, sed testis paratus. Oportebat enim ut talis perhiberet testimonium Christo, qui et ipse discipulos colligebat, qui ei poterat inuidere, si non possit uidere. Ergo quia pro magno habebant discipuli Ioannis, magistrum suum Ioannem; audiebant a Ioanne testimonium de Christo, et mirabantur: moriturus, ab illo eos uoluit confirmari. Sine dubio enim illi dicebant apud se ipsos: Iste de illo tanta dicit, ipse de se ista non dicit. Ite, dicite illi: non quia ego dubito, sed ut uos instruamini. Ite, dicite illi: quod ego soleo dicere, ab ipso audite; audistis preconem, confirmamini a iudice. Ite, dicite illi: Tu es qui uenis, an alium exspectamus? lerunt, et dixerunt; propter se, non propter Ioannem. Et propter illos dixit Christus, Ceci uident, claudi ambulant, surdi audiunt, leprosi mundantur, mortui resurgunt, pauperes euangelizantur. uidetis me, agnoscite  me: uidetis facta, factorem agnoscite. Et beatus qui in me non fuerit scandalizatus. Sed de uobis dico, non de Ioanne. Nam ut sciremus quia non de Ioanne dixit: Illis abeuntibus cepit dicere ad turbas de Ioanne: dixit laudes eius ueras uerax, ueritas.

5. Pauperum cura. Puto satis istam solutam esse questionem. Sufficiat ergo usque ad eius solutionem perduxisse sermonem. In mente habete pauperes: facite qui nondum fecistis: credite, non perditis; imo hoc solum perditis, quod non fertis ad quadrigam. Iam reddendum est pauperibus quod obtulistis, qui obtulistis: et multum minus habemus ad summam quam soletis offerre: excutite pigritiam. Ego factus sum mendicus mendicorum: quid ad me? Ego sim mendicus mendicorum, ut uos numeremini in numero filiorum.



SERMO LXuII * 1Kb]  . De uerbis Euangelii Matthei, cap. XI, 25, Confiteor tibi, Pater, Domine celi et terre, quia abscondisti hec a sapientibus, etc.  .



CAPUT PRIMUM.

1. Confessio duplex est, peccatoris et laudatoris. Tundere pectus quid. Sanctum Euangelium cum legeretur, audiuimus exsultasse Dominum Iesum in Spiritu, et dixisse: Confiteor tibi, Pater, Domine celi et terre, quia abscondisti hec a sapientibus et prudentibus, et reuelasti ea paruulis. Hucusque interim uerba Domini, si digne, si diligenter, si quod primum est, pie consideremus; inuenimus primitus, non semper cum in Scripturis legimus confessionem, debere nos intelligere uocem peccatoris. Maxime autem hoc dicendum fuit, et hinc admonenda Charitas uestra: quia mox ut hoc uerbum sonuit in ore Lectoris, secutus est etiam sonus tunsionis pectoris uestri, audito scilicet quod Dominus ait, Confiteor tibi, Pater. In hoc ipso quod sonuit, Confiteor, pectora tutudistis. Tundere autem pectus quid est, nisi arguere quod latet in pectore, et euidenti pulsu occultum castigare peccatum? Quare hoc fecistis, nisi quia audistis, Confiteor tibi, Pater? Confiteor, audistis: qui confitetur, non attendistis. Nunc ergo aduertite. Si, Confiteor, Christus dixit, a quo longe est omne peccatum; non solius est peccatoris, sed etiam aliquando laudatoris. Confitemur ergo, siue laudantes Deum, siue accusantes nos ipsos. Pia est utraque confessio, siue cum te reprehendis, qui non es sine peccato; siue cum illum laudas, qui non potest habere peccatum.

2. Peccatoris confessio etiam ipsa est Dei laudatio. Lazari suscitatio, peccatoris resurgentis figura. Si autem bene cogitemus, reprehensio tua, laus ipsius est. Quare enim iam confiteris in accusatione peccati tui? in accusatione tui ipsius quare confiteris, nisi quia ex mortuo uiuus factus es? Scriptura quippe ait: A mortuo, quasi qui non sit, perit confessio . Si perit a mortuo confessio, qui confitetur uiuit: et si peccatum confitetur, utique a morte reuixit. Si peccati confessor reuixit a morte, quis eum suscitauit? Nullus mortuus est sui ipsius suscitator. Ille se potuit suscitare, qui mortua carne non mortuus est. Etenim hoc suscitauit quod mortuum fuerat. Ille se suscitauit, qui uiuebat in se, in carne autem sua suscitanda mortuus erat. Non enim Pater solus Filium suscitauit, de quo dictum est ab Apostolo, Propter quod et Deus eum exaltauit : sed etiam Dominus se ipsum, id est, corpus suum; unde dicit, Soluite templum hoc, et in triduo suscitabo illud . Mortuus est autem peccator, maxime ille quem moles consuetudinis premit, quasi sepultus est Lazarus. Parum enim erat, quia mortuus; etiam sepultus. Quisquis igitur male consuetudinis, male uite, terrenarum scilicet cupiditatum mole premitur, ita ut in illo iam factum sit, quod in quodam psalmo miserabiliter dicitur, Dixit stultus in corde suo, Non est Deus ; fit talis, de quali dictum est, A mortuo, uelut qui non sit, perit confessio. Quis eum suscitabit, nisi qui remoto lapide clamauit, dicens: Lazare, prodi foras? Quid est autem foras prodire, nisi quod occultum erat foras prodere? Qui confitetur, foras prodit. Foras prodire non posset, nisi uiueret: uiuere non posset, nisi resuscitatus esset. Ergo in confessione sui accusatio, Dei laudatio est.



CAPUT II.

3. Ecclesia peccatores soluendo quid eis prosit. Dicit ergo aliquis, Quid prodest Ecclesia, si iam confessor uoce dominica resuscitatus prodit? Quid prodest Ecclesia confitenti, cui Dominus ait: Que solueritis in terra, soluta erunt et in celo ? Ipsum Lazarum attende: cum uinculis prodit. Iam uiuebat confitendo; sed nondum liber ambulabat, uinculis irretitus. Quid ergo facit Ecclesia, cui dictum est, Que solueritis, soluta erunt; nisi quod ait Dominus continuo ad discipulos, Soluite illum, et sinite abire ?

4. Laudare Deum. Accusare nos ipsos. Siue ergo nos accusemus, siue Deum laudemus, bis Deum laudamus [1 1Kb] . Si pie nos accusamus, Deum utique laudamus. Quando Deum laudamus, tanquam eum qui sine peccato est predicamus: quando autem nos ipsos accusamus, ei per quem resurreximus, gloriam damus. Hoc si feceris, nullam occasionem inuenit inimicus [2 1Kb] , qua te circumueniat ante iudicem. Cum enim tu ipse fueris accusator, et Dominus liberator; quid erit ille, nisi calumniator? Merito ille hinc sibi tutelam prouidit aduersus inimicos, non conspicuos, carnem et sanguinem, miserandam potius, quam cauendam; sed aduersus illos inimicos contra quos Apostolus nos hortatur ut armemur: Non est nobis colluctatio aduersus carnem et sanguinem: id est, aduersus homines quos uidetis seuire in uos. uasa sunt, alius utitur: organa sunt, alius tangit. Immisit se, inquit, diabolus in cor Iude, ut traderet Dominum . Ait aliquis: Quid ergo ego feci? Audi Apostolum:  Neque detis locum diabolo . Tu mala uoluntate locum dedisti: intrauit, possedit, utitur. Si locum non dares, non possideret.



CAPUT III.

5. Inimici nostri inuisibiles. Ergo nos admonens ait, Non est nobis colluctatio aduersus carnem et sanguinem, sed aduersus principes et potestates. Possit quisque putare aduersus reges terre, aduersus potestates seculi. Quare? ipsi non caro et sanguis? Semel dictum est, non aduersus carnem et sanguinem. Auertere ab omni homine. Qui ergo restant inimici? Aduersus principes et potestates spiritualis nequitie, rectores mundi. Quasi plus dedit diabolo et angelis eius. Plus dedit, rectores mundi appellauit. Sed ne male intelligas, exponit quid sit mundus, cuius sunt illi rectores. Rectores mundi, tenebrarum harum  Quid est, mundi tenebrarum harum? Quibus est rector, dilectoribus suis et infidelibus, plenus est mundus. Has Apostolus appellat tenebras. Harum rectores, diabolus et angeli eius. He tenebre non naturales sunt, non incommutabiles sunt: mutantur, et lux efficiuntur; credunt, et credendo illuminantur. Quod cum in eis factum fuerit, audient, Fuistis enim aliquando tenebre, nunc autem lux in Domino . Nam quando tenebre [1 1Kb] , non in Domino: iterum quando lux, non in te, sed in Domino. Quid enim habes quod non accepisti ? Quia ergo sunt inuisibiles inimici, inuisibiliter sunt expugnandi. Quippe hostem uisibilem uincis feriendo: inuisibilem uincis credendo. uisibilis est hostis homo; uisibile est et ferire: inuisibilis est hostis diabolus; inuisibile est et credere. Est ergo pugna inuisibilis aduersus inuisibiles inimicos.



CAPUT Iu.

6. Unde presidium contra inimicos. Ab his inimicis quomodo se tutum dicit quidam? Hoc enim ceperam dicere, et necesse habui de istis inimicis aliquanta cum mora tractare. Iam ergo cognitis inimicis, uideamus tutelam. Laudans inuocabo Dominum, et ab inimicis meis saluus ero . Habes quid agas. Laudans inuoca: sed Dominum laudans inuoca. Si enim te laudaueris, ab inimicis tuis saluus non eris. Laudans inuoca Dominum, et ab inimicis tuis saluus eris. Quia quid ait ipse Dominus? Sacrificium laudis glorificabit me; et ibi uia est, ubi ostendam illi salutare meum . Ubi uia? In sacrificio laudis. Noli pedem extra hanc uiam mittere. In uia esto: a uia noli recedere; a laude Domini nec unguem, nedum pedem. Si enim uolueris ab hac uia deuiare, et pro Domino te laudare, non eris saluus ab illis inimicis: quia de ipsis dictum est, Iuxta semitam scandala posuerunt mihi . Quidquid ergo putaueris boni te habere abs te, deuiasti a laude Dei. Quid iam miraris, si te seducit inimicus, quando tui ipsius seductor es? Audi Apostolum: Qui enim putat se aliquid esse, cum nichil sit, se ipsum seducit .

7. Gratia in Christo maxime elucet, et in latrone. Dominum ergo attende confitentem: Confiteor tibi,  Pater, Domine celi et terre. Confiteor tibi, laudo te. Laudo te, non accuso me. Quantum autem pertinet ad ipsius hominis susceptionem, tota gratia, singularis gratia, perfecta gratia. Quid meruit homo ille qui Christus est, si tollas gratiam, et tantam gratiam, qua unum oportebat esse Christum, et ipsum esse quem nouimus? Tolle gratiam istam, quid Christus, nisi homo? quid nisi quod tu? Suscepit animam, suscepit corpus, suscepit plenum hominem: coaptat sibi, unam facit Dominus cum seruo personam. Quanta ista gratia? Christus in celo, Christus in terra: simul Christus et in celo et in terra: nec duo Christi, sed idem Christus et in celo et in terra. Christus apud Patrem, Christus in utero uirginis: Christus in cruce, Christus apud inferos subueniens quibusdam: ea autem ipsa die Christus in paradiso cum latrone confitente. Et ibi latro quid meruit, nisi quia illam uiam tenuit, ubi ostendit salutare suum? A qua tibi pes non exeat. In eo enim quod se accusauit, Deum laudauit, et uitam suam beatam fecit [1 1Kb] . Presumpsit quidem a Domino, et ait illi, Domine, memento mei, cum ueneris in regnum tuum. Considerabat enim facinora sua, et pro magno habebat, si ei uel in fine parceretur. Dominus autem continuo, cum ille diceret, Memento mei; sed quando? Cum ueneris in regnum tuum: Amen, inquit, dico tibi, hodie mecum eris in paradiso . Misericordia obtulit quod miseria distulit.



CAPUT u.

8. Fides denegata superbis. Sapientes et prudentes. Paruuli. Stultus tenebrosus in corde. Audi ergo Dominum confitentem: Confiteor tibi, Pater, Domine celi et terre. Quid confiteor? in quo te laudo? Hec enim confessio, ut dixi, laudem habet. Quia abscondisti hec a sapientibus et prudentibus, et reuelasti ea paruulis. Quid est hoc, fratres? A contrario sensu intelligite. Abscondisti hec, inquit, a sapientibus et prudentibus: et non dixit, Reuelasti ea stultis et imprudentibus: sed ait, Abscondisti quidem a sapientibus et prudentibus, et reuelasti ea paruulis. Sapientibus et prudentibus irridendis, arrogantibus falso grandibus, uere autem tumentibus, opposuit non insipientes, non imprudentes [2 1Kb] , sed paruulos. Qui sunt paruuli? Humiles. Ergo, Abscondisti hec a sapientibus et prudentibus. Nomine sapientium et prudentium, superbos intelligi ipse exposuit, cum ait, Reuelasti ea paruulis. Ergo Abscondisti non paruulis. Quid est, non paruulis? Non humilibus. Quid est, non humilibus, nisi superbis? O uia Domini! aut non erat [3 1Kb] , aut latebat, ut reuelaretur nobis. Unde Dominus exsultauit? Quia reuelatum est paruulis. Debemus esse paruuli; nam si uoluerimus esse magni, quasi sapientes et prudentes, non nobis illud reuelatur. Qui sunt magni? Sapientes et prudentes. Dicentes se esse sapientes, stulti facti sunt. Habes remedium a contrario. Si dicendo te esse sapientem stultus factus es; dic te stultum,  et sapiens eris. Sed dic: dic, et intus dic; quia sic est ut dicis [1 1Kb] . Si dicis, noli coram hominibus dicere, et coram Deo non dicere. Prorsus quod ad te ipsum pertinet, quod ad tua, tenebrosus es. Quid est enim aliud esse stultum, nisi esse tenebrosum in corde? Denique de illis sic ait, Dicentes se esse sapientes, stulti facti sunt. Antequam hoc dicerent, quid rursum [2 1Kb] ? Et obscuratum est insipiens cor eorum . Dic quia tu tibi lumen non es. Ut multum, oculus es; lumen non es. Quid prodest patens et sanus oculus, si lumen desit? Ergo dic, a te tibi lumen non esse; et clama quod scriptum est, Tu illuminabis lucernam meam, Domine: lumine tuo, Domine, illuminabis tenebras meas . Mee enim nichil nisi tenebre: tu autem lumen fugans tenebras, illuminans me: non a me mihi lumen existens; sed lumen non participans, nisi in te.

9. Ioannes non lumen, sed lucerna. Sic et Ioannes amicus sponsi, Christus putabatur, lumen putabatur. Non erat ille lumen; sed ut testimonium perhiberet de lumine. Quod autem erat lumen? Erat lumen uerum. Quid est uerum? Quod illuminat omnem hominem. Si uerum lumen quod illuminat omnem hominem; ergo et Ioannem recte dicentem, recte confitentem, Nos autem de plenitudine eius accepimus . uide si aliud dixit, quam, Tu illuminabis lucernam meam, Domine. Denique iam illuminatus, testimonium perhibebat. Propter cecos, lucerna diei testimonium perhibebat. uide quia lucerna est: uos, inquit, misistis ad Ioannem, et uoluistis exsultare ad horam in lumine eius: ille erat lucerna ardens et lucens . Ille lucerna, hoc est, res illuminata, accensa ut luceret. Que accendi potest, potest et exstingui. Sed ut non exstinguatur, uentum superbie non patiatur. Ergo, Confiteor tibi, Pater, Domine celi et terre, quia abscondisti hec a sapientibus et prudentibus, lumen se putantibus, et tenebre erant; et eo quod tenebre erant, et lumen se putabant, nec illuminari potuerunt. Illi autem qui tenebre erant, et tenebras se esse confitebantur, paruuli erant, non magni; humiles erant, non superbi. Recte ergo dicebant, Tu illuminabis lucernam meam, Domine. Se agnoscebant, Dominum laudabant, a uia salutari non recedebant. Laudantes Dominum inuocabant, et ab inimicis suis salui erant.

10. Oratio ad Dominum. Conuersi ad Dominum Deum Patrem omnipotentem, puro corde ei, quantum potest paruitas nostra, maximas atque uberes gratias agamus; precantes toto animo singularem mansuetudinem eius, ut preces nostras in beneplacito suo exaudire dignetur, inimicum a nostris actibus et cogitationibus sua uirtute expellat, nobis multiplicet fidem, gubernet mentem, spirituales cogitationes concedat, et ad beatitudinem suam perducat, per Iesum Christum Filium eius, Amen.



SERMO LXuIII [* 1Kb]  . Item de uerbis Euangelii Matthei, cap. XI, 25, Confiteor tibi, Pater, Domine celi et terre, etc.  .



CAPUT PRIMUM.

1. Sapientes et prudentes, quibus abscondita sunt mysteria. Audiuimus Filium Dei Cicentem, Confiteor tibi, Pater, Domine celi et terre. Quid ei confitetur? In quo eum laudat? Quia abscondisti, inquit, hec a sapientibus et prudentibus, et reuelasti ea paruulis. Qui sunt sapientes et prudentes? Qui paruuli? Que ille occultauit sapientibus et prudentibus, et reuelauit paruulis? Sapientes et prudentes illos significat, de quibus Paulus dicit: Ubi sapiens? ubi scriba? ubi conquisitor huius seculi? Nonne stultam fecit Deus sapientiam huius mundi ? Etiam nunc adhuc fortasse queris, qui sunt isti. Forte illi sunt, qui multum de Deo disputantes, falsa dixerunt; inflati doctrinis suis, Deum inuenire et cognoscere minime potuerunt, et pro Deo, cuius est incomprehensibilis inuisibilisque substantia, putauerunt Deum esse erem, etherem, Deum esse solem, Deum esse aliquid quod sublimiter eminet in creatura. Attendentes enim magnitudines et pulchritudines et fortitudines creaturarum, ibi remanserunt, Creatorem non inuenerunt.

2. Non prodest quantalibet scientia si desit scientia Dei. Arguit illos liber Sapientie, ubi dicitur: Si enim tantum potuerunt ualere, ut possent estimare seculum, quomodo eius Dominum non facilius inuenerunt ? Accusati sunt, consumentes tempora sua et occupationes disputationum suarum in perscrutanda et quodam modo metienda creatura: quesierunt meatus siderum, interualla stellarum, itinera celestium corporum, ita ut computationibus quibusdam ad eam scientiam peruenirent, ut predicerent defectum solis, defectum lune; et quando predicerent eueniret, eo die, et ea hora, tantum et tanta parte, ex quanta parte illi predixerant. Magna industria, magna solertia. Sed ibi Creatorem scrutati sunt positum non longe a se, et non inuenerunt. Quem si inuenissent, haberent apud se. Optime itaque et rectissime accusati sunt, qui potuerunt inuestigare numeros siderum, interualla temporum, defectum luminum cognoscere et predicere: recte accusati sunt, quoniam a quo ista facta atque ordinata sunt, non inuenerunt, quia querere neglexerunt. Tu autem non ualde cura, si gyros siderum et celestium terrenorumue corporum numeros ignores. uide pulchritudinem mundi, et lauda consilium Creatoris. uide quod fecit, ama qui fecit: tene hoc maxime. Ama qui fecit: quia et te ipsum amatorem suum ad imaginem suam fecit.



CAPUT II.

3. Non detinenda ueritas in iniquitate.  Ergo quia est mirum, qui talibus sapientibus occupatis circa creaturas, qui Creatorem negligenter querere uoluerunt, nec inuenire potuerunt, abscondita sunt illa, de quibus dixit Christus, Abscondisti hec a sapientibus et prudentibus: mirabilius est sapientes et prudentes deprehensos etiam qui cognoscere potuerunt. Reuelatur enim, inquit, ira Dei de celo super omnem impietatem et iniustitiam hominum, qui ueritatem in iniquitate detinent. Queris fortasse quam ueritatem detineant in iniquitate? Quia quod notum est Dei, manifestum est in illis. Unde manifestum est? Sequitur, et dicit: Deus enim illis manifestauit. Adhuc queris quomodo manifestauerit eis, quibus legem non dedit? Quomodo ergo? Inuisibilia enim eius, a constitutione mundi, per ea que facta sunt, intellecta conspiciuntur. Fuerunt ergo quidam, non sicut Moyses famulus Dei, non sicut multi prophete ista intuentes et intelligentes, adiuti Spiritu Dei, quem Spiritum fide hauserunt, faucibus pietatis biberunt, ore interioris hominis ructuauerunt. Non ergo tales [1 1Kb] : sed fuerunt alii dissimiles, qui per istam creaturam potuerunt peruenire ad intelligendum Creatorem, et dicere de his que fecit Deus: Ecce que fecit, gubernat et continet; ille ipse qui fecit, implet sua presentia ista que fecit. Potuerunt hoc dicere. Nam ipsos et in Actibus Apostolorum commemorauit Paulus: ubi cum dixisset de Deo, In illo enim uiuimus et mouemur et sumus; quoniam apud Athenienses loquebatur, ubi isti doctissimi exstiterant, adiunxit continuo, Sicut et quidam secundum uos dixerunt . Non est leue quod dixerunt: Quoniam in Deo uiuimus et mouemur et sumus.



CAPUT III.

4. Unde inexcusabiles sapientes seculi. Unde ergo dissimiles? unde uituperati? unde recte accusati? Audi Apostoli uerba, que dicere ceperam: Reuelatur, inquit, ira Dei de celo super omnem impietatem, et eorum scilicet qui legem non acceperunt: super omnem impietatem et iniustitiam hominum, qui ueritatem in iniquitate detinent. Quam ueritatem? Quia quod notum est Dei, manifestum est in illis. Quo manifestante? Deus enim eis manifestauit. Quomodo manifestauit? Inuisibilia enim eius, a constitutione mundi, per ea que facta sunt, intellecta conspiciuntur; sempiterna quoque uirtus eius et diuinitas. Quare manifestauit? Ut sint inexcusabiles. Si manifestauit ut sint inexcusabiles, unde ergo culpabiles? Quia cognoscentes Deum, non sicut Deum glorificauerunt.



CAPUT Iu.

5. Glorificare Deum et gratias agere, idem. Quid est quod dicis, Non sicut Deum glorificauerunt? Nec gratias egerunt. Hoc est ergo glorificare Deum, gratias agere Deo? Hoc sane. Quid enim peius, si ad imaginem creatus, cognito Deo eris ingratus? Hoc est prorsus, hoc est, glorificare Deum, gratias agere Deo. Norunt fideles ubi et quando dicatur, Gratias agamus Domino Deo nostro. Quis autem gratias agit Deo, nisi qui sursum cor habet ad Dominum? Ergo illi culpabiles qui sunt inexcusabiles,  quia cognoscentes Deum, non sicut Deum glorificauerunt, nec gratias egerunt. Sed quid? Sed euanuerunt in cogitationibus suis. Unde euanuerunt, nisi quia superbi fuerunt? Euanescit et fumus in altum surgendo, et magis ignis lucet et roboratur humilius apprehendendo. Euanuerunt in cogitationibus suis, et obscuratum est insipiens cor eorum. Etiam fumus, cum sit igne altior, obscurus est.



CAPUT u.

6. Superbis absconduntur mysteria, paruulis autem reuelantur. Denique attende quod sequitur, et uide unde tota causa pendeat: Dicentes enim se esse sapientes, stulti facti sunt . Sibi arrogando quod prestiterat Deus, tulit quod dederat Deus. Ergo superbis ipse abscondit se, qui per creaturam diligenter scrutantibus Creatorem insinuauerat nonnisi se. Bene ergo Dominus, Abscondisti hec a sapientibus et prudentibus: siue ab illis qui multiplicibus disputationibus et solertissima inquisitione ad inuestigationem creature peruenerunt, sed Creatorem minime cognouerunt; siue ab illis, qui cognoscentes Deum, non sicut Deum glorificauerunt et gratias egerunt, et uidere perfecte aut salubriter non potuerunt, quia superbi fuerunt. Abscondisti ergo hec a sapientibus et prudentibus, et reuelasti ea paruulis. Quibus paruulis? Humilibus. Dic super quem requiescit Spiritus meus? Super humilem, et quietum, et trementem uerba mea . Hec uerba Petrus tremuit; Plato non tremuit. Teneat piscator, quod perdidit nobilissimus disputator. Abscondisti hec a sapientibus et prudentibus, et reuelasti ea paruulis. Abscondisti superbis, et reuelasti humilibus. Que sunt ipsa? Non enim cum hoc diceret, celum et terram attendebat, et quasi manu demonstrabat, cum diceret hec. Quis enim non uidet hec? uident boni, uident mali: quia facit solem suum oriri super bonos et malos . Que sunt ergo ista? Omnia mihi tradita sunt a Patre meo .



SERMO LXIX [* 1Kb]  . De uerbis Euangelii Matthei, cap. XI, 28, 29, uenite ad me, omnes qui laboratis et onerati estis, etc. [1 1Kb] .



CAPUT PRIMUM.

1. Unde hic labor. Audiuimus in Euangelio Dominum exhilaratum spiritu dixisse Deo Patri: Confiteor tibi, Pater, Domine celi et terre, quia abscondisti hec a sapientibus et prudentibus, et reuelasti ea paruulis. Ita, Pater, quoniam sic placitum est coram te. Omnia mihi tradita sunt a Patre meo: et nemo agnoscit Filium, nisi Pater; neque Patrem quis agnoscit, nisi Filius, et cui uoluerit Filius reuelare. In clamando laboramus, in audiendo laboratis. Audiamus ergo eum qui sequitur, et dicit: uenite ad me, omnes qui laboratis. Quare enim omnes laboramus, nisi quia sumus homines mortales, fragiles, infirmi, lutea uasa portantes, que faciunt inuicem angustias? Sed si angustantur uasa carnis, dilatentur  spatia caritatis. Quid ergo dicit, uenite ad me, omnes qui laboratis, nisi ut non laboretis? Denique promissio eius in promptu est: quoniam laborantes uocauit, quererent forte qua mercede uocati sunt: Et ego uos, inquit, reficiam.

2. Humilitas fundamentum edificii spiritualis.---Tollite iugam meum super uos, et discite a me: non mundum fabricare, non cuncta uisibilia et inuisibilia creare, non in ipso mundo miracula facere, et mortuos suscitare; sed quoniam mitis sum et humilis corde. Magnus esse uis, a minimo incipe. Cogitas magnam fabricam construere celsitudinis, de fundamento prius cogita humilitatis. Et quantam quisque uult et disponit superimponere molem edificii, quanto erit maius edificium, tanto altius fodit fundamentum. Et fabrica quidem cum construitur, in superna consurgit: qui autem fodit fundamentum, ad ima deprimitur. Ergo et fabrica ante celsitudinem humiliatur, et fastigium post humiliationem erigitur.



CAPUT II.

3. uisio nobis promissa Dei uidentis. Quod est fastigium construende fabrice, quam molimur? Quo peruenturum est cacumen edificii? Cito dico, usque ad conspectum Dei. uidetis quam excelsum est, quanta res est, conspicere Deum. Qui desiderat, et quod dico, et quod audit intelligit. Promittitur nobis conspectus Dei, ueri Dei, summi Dei. Hoc enim bonum est, uidentem uidere. Nam qui colunt falsos deos, facile illos uident: sed eos uident, qui oculos habent et non uident. Nobis autem promittitur uisio Dei uiuentis et uidentis, ut illum Deum uidere concupiscamus, de quo dicit Scriptura: Qui plantauit aurem, nonne audiet? qui finxit oculum, nonne considerat? Non ergo audit, qui tibi fecit unde audias? et non uidet, qui creauit unde uideas? Bene in ipso Psalmo preloquitur et dicit, Intelligite ergo, qui insipientes estis in populo; et stulti, aliquando sapite . Multi enim propterea mala faciunt, dum putant quod non uideantur a Deo. Et difficile est quidem ut eum credant uidere non posse: sed putant nolle. Pauci inueniuntur tante impietatis, ut impleatur in eis quod scriptum est, Dixit stultus in corde suo, Non est Deus . Insania ista paucorum est. Sicut enim magna pietas, paucorum est; ita et magna impietas, nichilominus paucorum est. Hoc autem quod dico, turba dicit: Ecce modo inde cogitat Deus, ut sciat quid facio in domo mea, et curat Deus quid uelim agere in lecto meo? Quis dicit [1 1Kb] ? Intelligite, qui insipientes estis in populo; et stulti, aliquando sapite. Tu homo cum sis, quia laboras si omnia domus tue noueris et pertineant ad te omnia uerba, omnia facta seruorum tuorum, putas et Deum sic laborare ut attendat ad te, qui non laborauit ut crearet te? Oculum in te non intendit suum, qui fecit tuum? Non eras, et creauit te ut esses: non te curat, cum iam sis, qui uocat ea que non sunt, tanquam sint ? Non ergo tibi hoc promittas. uelis, nolis, uidet te; et ab eius oculis non est ubi abscondas te. Si enim ascenderis in celum, ibi est; si descenderis  in infernum, adest . Laboras, nolens recedere a factis malis, et uolens non uideri a Deo. Magnus labor. Facere uis mala quotidie, suspicaris te non uideri? Audi Scripturam dicentem, Qui plantauit aurem, nonne audiat? qui finxit oculum, nonne considerat? Ubi mala facta tua abscondis ab oculis Dei? Si non uis [1 1Kb] recedere ab ipsis, multum laboras.



CAPUT III.

4. Peccatori fugiendum ad Deum. Audi dicentem, uenite ad me, omnes qui laboratis. Non finis laborem fugiendo. Ab illo [2 1Kb] eligis fugere, non ad illum? Inueni quo, et fuge. Si autem propterea non potes ab illo fugere, quia ubique presens est; de proximo fuge ad Deum, qui presens est, ubi stas. Fuge. Ecce fugiendo excessisti celos, ibi est: descendisti ad inferos, ibi est: quascumque terrarum solitudines elegeris, ibi est qui dixit, Celum et terram ego impleo . Ergo si celum et terram ipse implet, et quo fugere ab illo non est; noli laborare: fuge ad presentem, ne sentias uenientem. Presume te uisurum bene uiuendo, a quo uideris et male uiuendo. Male enim uiuendo uideri potes, uidere non potes: bene autem uiuendo et uideris, et uides. Quanto enim te familiarius uidebit qui coronat dignum, qui misericorditer uidit ut uocaret indignum? Nathanel ait Domino, quem nondum sciebat: Unde me nosti? Ait ei Dominus: Cum esses sub arbore fici, uidi te . uidet te Christus in umbra tua: non te uidebit in luce sua? Quid est enim, Cum esse sub arbore fici, uidi te? Quid sibi hoc uult? quid significat? Recordare originale peccatum Ade, in quo omnes morimur. Quando primo peccauit, de foliis ficulneis succinctoria sibi fecit , significans in illis foliis pruritum libidinis, quo peccando peruenit. Inde nascimur, sic nascimur, in carne peccati nascimur, quam sola sanat similitudo carnis peccati. Ideo misit Deus filium suum in similitudinem carnis peccati . Inde uenit, sed sic non uenit. Non enim eum uirgo libidine, sed fide concepit. uenit in uirginem, qui erat ante uirginem. Quam creauit elegit, quam eligeret creauit. Attulit uirgini fecunditatem, non abstulit integritatem. Qui ergo sine pruritu foliorum ficus uenit ad te, cum esses sub arbore fici, uidit te. Para te uidere sublimiter, a quo uisus es misericorditer. Sed quia magnum fastigium est, de fundamento cogita. Quo, inquis, fundamento? Disce ab illo, quoniam mitis est, et humilis corde. Hoc in te fodi fundamentum humilitatis, et peruenies ad fastigium caritatis. Conuersi ad Dominum, etc.



SERMO LXX [* 1Kb]  . Rursum de uerbis Euangelii Matthei, XI, 28-30, uenite ad me, omnes qui laboratis et onerati estis, et ego reficiam uos, etc.  .



CAPUT PRIMUM.

1. Iugum Christi in speciem durum.  Mirum quibusdam uidetur, fratres mei, cum audiunt Dominum dicentem, uenite ad me, omnes qui laboratis et onerati estis, et ego reficiam uos. Tollite iugum meum super uos, et discite a me quoniam mitis sum et humilis corde, et inuenietis requiem animabus uestris. Iugum enim meum lene est, et sarcina mea leuis est: et considerant eos qui iugum ipsum intrepida ceruice subierunt et illam sarcinam mansuetissimis humeris acceperunt, tantis agitari et exerceri difficultatibus huius seculi, ut non a laboribus ad quietem, sed a quiete ad laborem uocati uideantur; cum et Apostolus dicat, Omnes qui uolunt in Christo pie uiuere, persecutionem patientur . Ait ergo aliquis: Quomodo iugum lene est, et sarcina leuis, quandoquidem illud iugum et sarcinam ferre, nichil est aliud, quam pie uiuere in Christo? Et quomodo dicitur, uenite ad me, omnes qui laboratis et onerati estis, et ego reficiam uos: ac non potius dicitur, uenite, qui uacatis, ut laboretis? Nam et uacantes inuenit, quos conduxit in uineam, ut ferrent estum diei . Et sub illo iugo leni et sarcina leui, audimus Apostolum dicere: In omnibus commendantes nosmetipsos, tanquam Dei ministros, in multa patienta, in tribulationibus, in necessitatibus, in angustiis, in plagis etc., . Et alio loco in eadem Epistola: A Iudeis quinquies quadragenas, una minus, accepi. Ter uirgis cesus sum, semel lapidatus sum, ter naufragium feci, nocte et die in profundo maris fui : et cetera pericula que numerari quidem possunt, sed tolerari, nisi Spiritu sancto iuuante, non possunt.



CAPUT II.

2. Unde lene fit iugum Christi. Omnia ergo illa que commemorauit aspera et grauia, frequentius et abundantius sustinebat: sed profecto aderat ei Spiritus sanctus, qui in exterioris hominis corruptione, interiorem renouaret de die in diem, et gustata requie spirituali in affluentia deliciarum Dei, in spe beatitudinis future omnia presentia deliniret aspera, et omnia grauia releuaret. Ecce quam suaue iugum Christi portabat, et quam leuem sarcinam: ut omnia illa, que superius enumerata dura et immania omnis auditor horrescit, leuem tribulationem diceret; intuens interioribus et fidelibus oculis, quanto pretio temporalium emenda sit futura uita, non pati eternos labores impiorum, et sine ulla sollicitudine perfrui eterna felicitate iustorum. Secari et uri se homines patiuntur, ut dolores non eterni, sed aliquanto diuturnioris ulceris, acriorum dolorum pretio redimantur. In languida et incerta uacationis breuissime atque ultima uita [1 1Kb] , immanissimis bellis miles atteritur; pluribus fortasse annis in laboribus inquietus, quam in otio quieturus. Quibus tempestatibus et procellis, quam horribili et tremenda seuitia celi et maris importuni  sunt mercatores [1 1Kb] , ut diuitias uentosas acquirant, maioribus quam quibus acquisite sunt, periculis et tempestatibus plenas? Quos estus, que frigora, que pericula ab equis, a fossis, a precipitiis, a fluminibus, a feris perferunt uenatores? quem laborem esuriendi et sitiendi, quantas uilissimi et sordidissimi cibi et potus angustias, ut bestiam capiant? et interdum nec ipsius bestie carnes, propter quam hec tanta sustinent, sunt epulis necessarie [2 1Kb] . Quanquam etsi aper ceruusque capiatur, magis suaue sit uenantis animo quia captus est, quam comedentis palato quia coctus est. Quantis cruciatibus prope quotidianarum plagarum tenera puerorum etas subditur? Quantis etiam in scholis uigiliarum et abstinentie molestiis exercentur, non propter discendam sapientiam, sed propter opes honoresque uanitatis, ut numeros, et litteras, et disertas fallacias eloqui discant?



CAPUT III.

3. Amore dura queque mitescunt. Sed in his omnibus qui hec non amant, eadem grauia patiuntur: qui uero amant, eadem quidem, sed non grauia pati uidentur. Omnia enim seua et immania, prorsus facilia et prope nulla efficit amor. Quanto ergo certius ac facilius ad ueram beatitudinem caritas facit, quod ad miseriam, quantum potuit, cupiditas fecit? Quam facile toleratur quelibet aduersitas temporalis, ut eterna pena uitetur, et eterna requies comparetur? Non immerito ille uas electionis cum ingenti letitia dixit: Non sunt condigne passiones huius temporis, ad superuenturam gloriam, que reuelabitur in nobis . Ecce unde illud iugum suaue est, et sarcina leuis. Et si angusta est paucis eligentibus, facilis tamen omnibus diligentibus. Dicit Psalmista: Propter uerba labiorum tuorum, ego custodiui uias duras . Sed que dura sunt laborantibus, eisdem ipsis mitescunt amantibus. Propter quod ita diuine pietatis dispensatione actum est, ut interior homo, qui renouatur de die in diem , non adhuc sub Lege positus, sed iam sub gratia exoneratus sarcinis innumerabilium obseruationum, quod erat reuera graue iugum, sed dure ceruici conuenienter impositum, facilitate simplicis fidei, et bone spei, et sancte caritatis, quidquid molestiarum exteriori homini forinsecus intulisset ille princeps qui missus est foras, interiori gaudio leue fieret. Nihil enim tam facile est bone uoluntati, quam ipsa sibi: et hec sufficit Deo. Quantumlibet ergo seuiat iste mundus, uerissime Angeli nato in carne Domino clamauerunt, Gloria in excelsis Deo, et in terra pax hominibus bone uoluntatis : quia eius qui natus erat, suaue iugum est, et sarcina leuis. Et sicut dicit Apostolus, Fidelis Deus qui nos non sinit tentari supra id quod possumus ferre; sed facit cum tentatione etiam exitum, ut possimus sustinere .



Sermo LXXI [* 1Kb]  . De uerbis Euangelii Matthei, cap. XII, 32, Qui dixerit uerbum contra Spiritum sanctum, non remittetur ei, neque in hoc seculo, neque in futuro. Siue de blasphemia in Spiritum sanctum  .



CAPUT PRIMUM.

1. Preuia obseruatio ad questionem tractandam. Pharisei de regno diaboli recedere ex suis ipsorum uerbis admonentur. Magna questio est de recenti euangelica lectione proposita, cui soluende, quantum ad nos attinet, impares sumus: sed sufficientia nostra ex Deo est, quantum eius adiutorium uel accipere uel capere possumus. Prius ergo magnitudinem aduertite questionis; ut cum eius molem humeris nostris impositam uideritis, oretis pro laboribus nostris, atque in auxilio quod nobis prebetur [1 1Kb] , inueniatis edificationem mentibus uestris. Cum Domino fuisset oblatus demonium habens, cecus et mutus, et curasset eum ita ut loqueretur et uideret, et stuperent omnes turbe, dicentes, Numquid hic est filius Dauid? Pharisei audientes dixerunt: Hic non eiicit demones, nisi in Beelzebub, principe demoniorum. iehsu autem sciens cogitationes eorum, dixit eis: Omne regnum diuisum contra se, desolabitur; et omnis ciuitas uel domus diuisa contra se, non stabit. Et si satanas satanam eiicit, aduersum se diuisus est: quomodo ergo stabit regnum eius? Hoc dicens, ex ipsorum confessione uolebat intelligi quod in eum non credendo, in regno diaboli esse delegissent, quod utique aduersum se diuisum stare non posset. Eligant ergo Pharisei quod uoluerint. Si satanas satanam non potest eiicere, nichil contra Dominum quod dicerent, inuenire potuerunt: si autem potest, multo magis sibi prospiciant, et recedant de regno eius, quod aduersum se diuisum stare non potest.

2. Diaboli eiectio per uirtutem Christi. In quo autem Dominus Christus eiiciat demones, ne demoniorum principem existiment, attendant quod sequitur. Et si ego, inquit, in Beelzebub eiicio demones, filii uestri in quo eiiciunt? Ideo ipsi iudices uestri erunt. Dixit hoc utique de discipulis suis, illius populi filiis: qui certe discipuli Domini nostri Iesu Christi bene sibi conscii fuerant, nichil se malarum artium a bono magistro didicisse, ut in principe demoniorum eiicerent demones Ideo, inquit, ipsi iudices uestri erunt. Ipsi, inquit, ipsi ignobilia et contemptibilia huius mundi, in quibus non artificiosa malignitas, sed sancta simplicitas mee uirtutis apparet, ipsi testes mei, iudices erunt uestri. Deinde subiungit: Si autem ego  in Spiritu Dei eiicio demones, igitur peruenit in uos regnum Dei. Quid est hoc? Si ego, inquit, in Spiritu Dei demones eiicio, nec aliter possunt et filii uestri eiicere, quibus non malignam doctrinam, sed fidem simplicem dedi; procul dubio peruenit in uos regnum Dei, quo subuertitur regnum diaboli, cum quo et uos subuertimini [1 1Kb] .

3. Liberatio a diabolo per gratiam. Discretio ex massa perditionis. Et quoniam dixerat, Filii uestri in quo eiiciunt? ut ostenderet gratiam in eis suam, non meritum illorum: Aut quomodo potest quisquam, inquit, intrare in domum fortis, et uasa eius diripere, nisi prius alligauerit fortem, et sic domum eius diripiet? Filii, inquit, uestri, qui uel crediderunt in me, uel adhuc credituri sunt, et eiecturi demones, non in demonum principe, sed in simplici sanctitate; qui certe uel fuerunt, uel hoc sunt quod etiam uos estis, id est, peccatores atque impii; et ideo in domo diaboli, et uasa diaboli: quomodo ab illo possent erui, quos preualente iniquitate fortiter obtinebat, nisi alligaretur iustitie mee uinculis, et uasa eius eriperem, que fuerant uasa ire, et ea facerem uasa misericordie? Hoc est quod etiam beatus Apostolus superbis, et quasi de suis meritis gloriantibus increpans dicit: Quis enim te discernit? Hoc est, A massa perditionis ex Adam et a uasis ire quis te discernit? Et ne quisquam diceret, Iustitia mea: Quid enim habes, inquit, quod non accepisti ? Unde et de se ipso dicit, Fuimus enim et nos aliquando naturaliter filii ire, sicut et ceteri . Ergo et ipse uas erat in domo illius male fortis, cum esset Ecclesie persecutor, blasphemus, iniuriosus, in malitia et inuidia, sicut fatetur, agens . Sed ille qui alligauit fortem, ab eo uas perditionis eripuit, et uas electionis effecit.



CAPUT II.

4. Regnum Christi heresibus et schismatibus etiam excitatis indiuisum. Deinde ne putarent increduli et impii aduersantes nomini christiano, propter diuersas hereses et schismata eorum qui sub nomine christiano greges colligunt perditorum, etiam Christi regnum aduersum se esse diuisum, consequenter adiungit: Qui non est mecum, contra me est; et qui non congregat mecum, spargit. Non ait, Qui non est sub uoce nominis mei, aut sub specie sacramenti mei: sed, Qui non est mecum, contra me est. Nec ait, Qui non congregat sub uoce [2 1Kb] nominis mei: sed, Qui non congregat mecum, spargit. Non ergo est aduersum se diuisum regnum Christi: sed homines conantur diuidere, quod emptum est pretio sanguinis Christi. Nouit enim Dominus qui sunt eius: Et recedat, inquit, ab iniquitate omnis qui nominat nomen Domini . Nam si ab iniquitate non recedit, non pertinet ad regnum Christi, etiam nominans nomen Christi. Ut ergo aliqua, exempli gratia, commemorem: spiritus auaritie et spiritus luxurie, quia ille contrahit, ille profundit, diuisi sunt aduersum se; et ambo  pertinent ad regnum diaboli. Apud idolorum cultores, spiritus Iunonis et spiritus Herculis diuisi sunt aduersum se; et ambo pertinent ad regnum diaboli. Paganus hostis Christi et Iudeus hostis Christi, diuisi sunt aduersum se; et ambo pertinent ad regnum diaboli. Arianus et Photinianus, ambo heretici, et aduersum se ambo diuisi. Donatista et Maximianista ambo heretici, et aduersum se ambo diuisi. Omnia uitia erroresque mortalium inter se contrarii, diuisi sunt aduersum se, et omnes pertinent ad regnum diaboli: ideo non stabit regnum eius. Iustus autem et impius, fidelis et incredulus, catholicus et hereticus, diuisi quidem sunt aduersum se, sed non ambo pertinent ad regnum Christi. Nouit Dominus qui sunt eius. Nemo sibi de uocabulo blandiatur. Si uult sibi prodesse nomen Domini, recedat ab iniquitate, qui inuocat nomen Domini.



CAPUT III.

5. Difficultas questionis tractande. Sed ista uerba euangelica etsi habebant aliquid obscuritatis, quod, adiuuante Domino, arbitror explanatum; non erant tamen tante difficultatis, quante apparet esse quod sequitur. Ideo dico uobis: omne peccatum et blasphemia remittetur hominibus: Spiritus autem blasphemia non remittetur. Et quicumque dixerit uerbum contra Filium hominis, remittetur ei: qui autem dixerit contra Spiritum sanctum, non remittetur ei, neque in hoc seculo, neque in futuro . Quid ergo fiet de his quos lucrari cupit Ecclesia? Numquidnam correctis et ad eam ex quocumque errore uenientibus spes falsa promittitur in remissione omnium peccatorum? Quis enim non conuincitur dixisse uerbum contra Spiritum sanctum, antequam Christianus uel Catholicus fieret? Primo ipsi qui Pagani appellantur, multorum deorum falsorumque cultores et idolorum adoratores, cum dicunt Dominum Christum magicis artibus fecisse miracula; nonne istis sunt similes, qui eum dixerunt in principe demoniorum eiecisse demonia? Deinde cum quotidie nostram sanctificationem blasphemant, quid aliud blasphemant quam Spiritum sanctum? Quid Iudei, qui dixerunt de Domino unde iste exortus est sermo? nonne usque adhuc uerbum contra Spiritum sanctum loquuntur, sic eum negantes esse in Christianis, sicut illi in Christo esse negauerunt? Neque enim et illi Spiritui sancto maledixerunt [1 1Kb] , aut non eum esse dicentes, aut esse quidem, sed Deum non esse, sed esse creaturam; aut ad demones eiiciendos nichil ualere: non ista indigna, non aliquid simile de Spiritu sancto locuti sunt. Sadducei enim Spiritum sanctum negabant: Pharisei uero eum esse, contra Sadduceorum heresim defendebant ; sed esse in Domino Iesu Christo negabant, quem demones eiicere in principe demoniorum putabant, cum eiiceret ille in Spiritu sancto. Ac per hoc et Iudei et quicumque heretici Spiritum sanctum confitentur, sed eum negant esse in Christi corpore, quod est unica eius Ecclesia, non utique nisi una catholica; procul dubio similes sunt  Phariseis, qui tunc etiamsi esse Spiritum sanctum fatebantur, negabant tamen eum esse in Christo, cuius opera in demonibus eiiciendis demoniorum principi tribuebant. Omitto quod quidam heretici ipsum omnino Spiritum sanctum uel non creatorem, sed creaturam esse contendunt; sicut Ariani et Eunomiani et Macedoniani: uel eum prorsus ita negant, ut ipsum Deum negent esse Trinitatem, sed tantummodo esse Deum Patrem asseuerant, et ipsum aliquando uocari Filium, aliquando uocari Spiritum sanctum; sicut Sabelliani, quos quidam Patripassianos uocant, ideo quia Patrem perhibent passum: cuius cum negant esse aliquem Filium, sine dubio negant esse Spiritum sanctum. Photiniani quoque Patrem solum esse dicentes Deum, Filium uero nonnisi hominem, negant omnino esse tertiam personam Spiritum sanctum.

6. Peccatum in Spiritum sanctum, quale in Paganis, Iudeis et hereticis, non irremissibile. Manifestum est igitur, et a Paganis, et a Iudeis, et ab hereticis blasphemari Spiritum sanctum. Numquidnam ergo deserendi sunt, et sine ulla spe deputandi, quoniam fixa sententia est, Qui uerbum dixerit contra Spiritum sanctum, non ei dimitti, neque in hoc seculo, neque in futuro; et illi soli existimandi sunt ab huius grauissimi peccati reatu liberi, qui ex infantia sunt Catholici? Nam quicumque uerbo Dei crediderunt, ut Catholici fierent, utique aut ex Paganis, aut ex Iudeis, aut ex hereticis in gratiam Christi pacemque uenerunt: quibus si non est dimissum quod dixerunt uerbum contra Spiritum sanctum, inaniter promittitur et predicatur hominibus, ut conuertantur ad Deum, et siue in Baptismo siue in Ecclesia pacem remissionemque accipiant peccatorum. Neque enim dictum est, Non remittetur ei, nisi in Baptismo; sed, Non remittetur, inquit, neque in hoc seculo, neque in futuro.



CAPUT Iu.

7. De peccato in Spiritum sanctum quod in baptizatis, opinio quorumdam improbatur. Nonnullis uidetur eos tantummodo peccare in Spiritum sanctum, qui lauacro regenerationis abluti in Ecclesia, et accepto Spiritu sancto, uelut tanto postea dono Saluatoris ingrati, mortifero aliquo peccato se immerserint: qualia sunt uel adulteria, uel homicidia, uel ipsa discessio, siue omni modo a nomine christiano, siue a catholica Ecclesia. Sed iste sensus unde probari possit, ignoro: cum et penitentie quorumque criminum locus in Ecclesia non negetur; et ipsos hereticos ad hoc utique corripiendos dicat Apostolus, Ne forte det illis Deus penitentiam ad cognoscendam ueritatem, et resipiscant a diaboli laqueis, a quo captiui tenentur secundum ipsius uoluntatem . Quis enim est fructus correctionis sine ulla spe remissionis? Postremo non ait Dominus, Qui fidelis catholicus dixerit uerbum contra Spiritum sanctum; sed, Qui dixerit, hoc est, quilibet dixerit, quicumque dixerit, non remittetur ei, neque in hoc seculo, neque in futuro. Siue ergo sit ille Paganus, siue Iudeus, siue Christianus, siue ex Iudeis uel Christianis hereticus, siue quodlibet  aliud habeat nomen erroris, non dictum est, Ille aut ille; sed, Qui dixerit uerbum contra Spiritum sanctum, id est, blasphemauerit Spiritum sanctum, non remittetur ei, neque in hoc seculo, neque in futuro. Porro autem si omnis error contrarius ueritati et inimicus catholice paci, sicut supra ostendimus, dicit uerbum contra Spiritum sanctum, nec tamen cessat Ecclesia ex omni errore corrigere atque colligere, qui remissionem peccatorum et ipsum quem blasphemauerant accipiant Spiritum sanctum; puto quod grande secretum tam magne huius questionis ostendimus. Lumen ergo expositionis a Domino requiramus.



CAPUT u.

8. Questio omnium difficillima. Erigite itaque, fratres, erigite ad me aures, ad Dominum mentes. Dico Charitati uestre: forte in omnibus sanctis Scripturis nulla maior questio, nulla difficilior inuenitur. Unde ut uobis aliquid de me ipso fatear, semper in sermonibus quos ad populum habui, huius questionis difficultatem molestiamque uitaui: non quia nichil haberem quod inde utcumque cogitarem; neque enim in re tanta petere, querere, pulsare negligerem: sed quia ipsi intelligentie, que mihi aliquantum aperiebatur, uerbis ad horam occurrentibus me posse sufficere non putarem. Hodie autem lectiones audiens, de quibus uobis esset sermo reddendus, cum Euangelium legeretur, ita pulsatum est cor meum, ut Deum crederem uelle aliquid hinc per meum ministerium uos audire.

9. Non omnem Spiritus blasphemiam irremissibilem esse. Prius ergo ut aduertatis et intelligatis, admoneo non dixisse Dominum, Omnis blasphemia Spiritus non remittetur; neque dixisse, Quid dixerit quodcumque uerbum contra Spiritum sanctum, non remittetur ei: sed, Qui dixerit uerbum. Illud enim si dixissset, nichil nobis omnino remaneret unde disputare possemus. Quoniam si omnis blasphemia et omne uerbum quod dicitur contra Spiritum sanctum, non remitteretur hominibus; ex nullo genere impietatis eorum qui dono Christi et sanctificationi Ecclesie contradicunt, uel Paganorum, uel Iudeorum, uel quorumlibet hereticorum, nonnullorum etiam in ipsa Catholica imperitorum, quemquam Ecclesia lucraretur. Sed absit ut hoc Dominus diceret: absit, inquam, ut ueritas diceret, omnem blasphemiam uel omne uerbum quod contra Spiritum sanctum diceretur, non habere remissionem, neque in hoc seculo, neque in futuro.



CAPUT uI.

10. Certam quamdam esse blasphemiam irremissibilem. Exercere quippe nos uoluit difficultate questionis, non decipere sententie falsitate. Quapropter non est necesse ut omnem blasphemiam uel omne uerbum quod dicitur contra Spiritum sanctum, remissionem quisquam existimet non habere: sed necesse est plane ut sit aliqua blasphemia et aliquod uerbum, quod si dicatur contra Spiritum sanctum, nullam unquam ueniam remissionemque mereatur. Quia si omne acceperimus, quisnam poterit saluari? Si autem rursus nullum putauerimus, contradicimus Saluatori. Est ergo sine dubio aliqua blasphemia  et aliquod uerbum, quod si dictum fuerit contra Spiritum sanctum, non remittetur. Quod sit autem hoc uerbum, queri a nobis Dominus uoluit; ideo non expressit. Queri, inquam, uoluit, non negari. Solent enim Scripture ita loqui, ut quando aliquid sic dicitur, ut neque ex toto neque ex parte dictum finiatur [1 1Kb] , non sit necesse ut ex toto fieri possit, ut et ex parte non intelligatur. Ista ergo sententia ex toto, id est, uniuersaliter pronuntiaretur, si diceretur, Omnis blasphemia Spiritus non remittetur; aut, Qui dixerit qualecumque uerbum contra Spiritum sanctum, non remittetur ei, neque in hoc seculo neque in futuro. Ex parte autem, id est, particulariter pronuntiaretur, si diceretur, Quedam blasphemia Spiritus non remittetur. Quia ergo nec uniuersaliter nec particulariter enuntiata sententia est ; non est necesse ut omnem blasphemiam uel omne uerbum intelligamus: sed necesse est plane ut quamdam blasphemiam et quoddam uerbum uoluerit intelligi Dominus; quamuis id exprimere noluerit, ut petendo, querendo, pulsando, si quid recti intellectus acceperimus, non uiliter habeamus.



CAPUT uII.

11. Locus Ioannis de certo quodam Iudeorum peccato. Hoc ut manifestius uideatis, illud attendite quod ait idem ipse de Iudeis: Si non uenissem et locutus fuissem eis, peccatum non haberent . Neque enim ita dictum est, ut sine ullo peccato omnino uellet intelligi futuros fuisse Iudeos, si non uenisset et locutus eis fuisset. Plenos quippe inuenit, oneratosque peccatis. Propter quod dicit: uenite ad me, omnes qui laboratis et onerati estis . Unde, nisi sarcinis peccatorum et transgressionibus Legis? Quoniam Lex subintrauit, ut abundaret delictum . Cum ergo ipse etiam alibi dicat, Non ueni uocare iustos, sed peccatores ; quomodo, si non uenisset, peccatum non haberent, nisi quia sententia ista nec uniuersaliter nec particulariter, sed indefinite pronuntiata non omne peccatum cogit intelligi? Sed plane nisi aliquod peccatum intellexerimus, quod non haberent, nisi Christus uenisset et locutus eis fuisset, falsam, quod absit, sententiam esse diceremus. Non ergo ait, Si non uenissem et locutus fuissem eis, nullum peccatum haberent: ne ueritas mentiretur. Nec rursus definite dixit, Si non uenissem et locutus fuissem eis, quoddam peccatum non haberent: ne pium studium parum exerceretur. In omni quippe copia Scripturarum sanctarum pascimur apertis, exercemur obscuris: illic fames pellitur, hic fastidium. Quia ergo non est dictum, Peccatum nullum haberent; non perturbemur, cum peccatores Iudeos, etiamsi Dominus non uenisset, agnoscimus. Sed tamen quia dictum est, Si non uenissem, peccatum non haberent; inde necesse  est, etiamsi non omne, aliquod tamen eos ex aduentu Domini, quod non habebant, contraxisse peccatum. Illud ipsum profecto est, quod in presentem sibique loquentem non crediderunt, eumque inimicum deputantes, quoniam uera dicebat, insuper occiderunt. Hoc peccatum tam magnum et horrendum, si non uenisset et locutus eis fuisset, utique non haberent. Sicut ergo ibi cum audimus, Peccatum non haberent; non omne, sed aliquod peccatum intelligimus: ita in hodierna lectione cum audimus, Spiritus blasphemia non remittetur; non omnem blasphemiam, sed quamdam; et cum audimus, Qui dicit uerbum contra Spiritum sanctum, non remittetur ei; non omne uerbum, sed quoddam intelligere debemus.

12. De Spiritu sancto hic dictum esse. Nam et hoc ipsum quod ait, Spiritus autem blasphemia non remittetur; utique non omnis spiritus, sed Spiritus sancti blasphemiam necesse est intelligamus. Quod etsi planius alibi non diceret, quis tam uecors esset, ut aliud intelligeret? Secundum hanc regulam locutionis, et illud accipitur: Nisi quis renatus fuerit ex aqua et Spiritu . Non enim ait ibi, Et Spiritu sancto: et tamen hoc intelligitur. Nec quoniam dixit, ex aqua et Spiritu, omnem spiritum quisquam intelligere cogitur. Quocirca cum audis, Spiritus autem blasphemia non remittetur; sicut non omnem spiritum, ita non omnis spiritus blasphemiam oportet accipias.



CAPUT uIII.

13. Euangeliste alii de hac re consentientes cum Mattheo. Audire iam uelle uos uideo, quoniam non est omnis, quenam sit illa blasphemia Spiritus, que non remittetur; et quod sit uerbum, quoniam non est omne, quod si dictum fuerit contra Spiritum sanctum, non remittetur, neque in hoc seculo, neque in futuro. Iam et ego uellem dicere, quod intentissime exspectatis audire: sed tolerate aliquantas maioris diligentie moras, donec, adiuuante Domino, totum quod occurrit expediam. Alii quippe duo euangeliste, Marcus et Lucas, cum de hac re loquerentur, non dixerunt, blasphemiam, seu uerbum: ut intelligeremus non omnem blasphemiam, sed quamdam; nec uerbum omne, sed quoddam. Quid ergo dixerunt? Apud Marcum ita scriptum est: Amen dico uobis, quoniam omnia dimittentur filiis hominum peccata et blasphemie, quibus blasphemauerint: qui autem blasphemauerit in Spiritum sanctum, non habet remissionem in eternum, sed reus erit eterni delicti . Apud Lucam ita: Omnis qui dicit uerbum in Filium hominis, remittetur ei: ei autem qui in Spiritum sanctum blasphemauerit, non remittetur . Numquid propter nonnullam uerborum diuersitatem receditur ab eiusdem ueritate sententie? Nam neque alia causa est cur Euangeliste eadem non eodem modo dicant, nisi ut inde discamus res uerbis, non rebus uerba preponere, nichilque aliud in loquente querere, nisi uoluntatem, propter quam insinuandam uerba promuntur. Quid enim ad rem interest, utrum dicatur, Spiritus blasphemia non remittetur; an dicatur, Qui blasphemauerit in Spiritum sanctum, non ei  remittetur? Nisi forte quod eadem res apertius isto modo quam illo dicitur, et alium euangelistam non destruit alius, sed exponit. Spiritus autem blasphemia, clause dictum est; quia non expressum est, cuius spiritus. Non enim quicumque spiritus, Spiritus sanctus est. Item potest dici spiritus blasphemia, cum spiritu quisque blasphemat: quomodo potest dici spiritus oratio, cum spiritu quisque orat. Unde dicit Apostolus: Orabo spiritu, orabo et mente . Cum uero dictum est, Qui blasphemauerit in Spiritum sanctum, ille ambiguitates solute sunt. Item quod scriptum est, Non habet remissionem in eternum, sed reus erit eterni delicti; quid est aliud, quam id quod secundum Mattheum legitur, Non remittetur ei, neque in hoc seculo, neque in futuro? Aliis quippe uerbis et alio loquendi modo eadem ipsa est expressa sententia. Et quod est apud Mattheum, Qui dixerit uerbum contra Spiritum sanctum, ne aliud aliquid quam blasphemiam intelligeremus planius alii dixerunt: Qui blasphemauerit in Spiritum sanctum. Eadem tamen res ab omnibus dicta est: nec aliquis eorum a loquentis uoluntate discessit, propter quam intelligendam uerba dicuntur, scribuntur, leguntur, audiuntur.



CAPUT IX.

14. Difficultas in uerbis Marci. Sed ait aliquis: Ecce accepi et intellexi, quia cum dicitur blasphemia, nec exprimitur omnis aut quedam, potest quedam intelligi, aut omnis; sed non est necesse ut omnis; nisi autem quedam intelligatur, falsum est quod dicitur: ita et uerbum si non dicatur omne, seu quoddam, non est necesse ut omne intelligatur; sed nisi uel quoddam fuerit intellectum, nullo modo potest uerum esse quod dicitur. Sed ubi legitur, Qui blasphemauerit, quomodo intelligo quamdam blasphemiam, ubi non legitur blasphemia; uel quoddam uerbum, ubi non legitur uerbum, sed tanquam generaliter dici uidetur, Qui blasphemauerit? Huic contradictioni sic respondemus: Quia etiam hic si diceretur, Qui blasphemauerit quamcumque blasphemiam in Spiritum sanctum, nichil esset cur aliquam blasphemiam querendam putaremus, quando omnem intelligere deberemus: sed quia omnis non potest intelligi, ne Paganis, Iudeis, hereticis, omnique hominum generi, qui diuersis erroribus et contradictionibus suis blasphemant in Spiritum sanctum, spes remissionis, si se correxerint, auferatur; restat utique ut in eo quod scriptum est, Qui blasphemauerit in Spiritum sanctum, non habet remissionem in eternum, ille intelligatur qui, non omni modo, sed eo modo blasphemauerit, ut ei nunquam possit ignosci.



CAPUT X.

15. Tentatio duplex. Sicut enim in eo quod dictum est, Deus neminem tentat , non omni, sed quodam tentationis modo Deus neminem tentare intelligendus est: ne falsum sit illud quod scriptum est, Tentat uos Dominus Deus uester ; et ne Christum negemus Deum, uel dicamus falsum Euangelium, ubi legimus quia interrogabat discipulum tentans eum, ipse autem sciebat  quid esset facturus . Est enim tentatio adducens peccatum, qua Deus neminem tentat: et est tentatio probans fidem, qua et Deus tentare dignatur. Ita cum audimus, Qui blasphemauerit in Spiritum sanctum, non omne blasphemandi genus debemus accipere, sicut nec ibi omne tentandi.

16. Salus credenti et baptizato promissa. Item cum audimus, Qui crediderit, et baptizatus fuerit, saluus erit : non utique intelligimus eo modo credentem, quo et demones credunt et contremiscunt , nec in eo numero baptizatos, in quo magus Simon baptizari potuit , sed saluus esse non potuit. Sicut ergo cum diceret, Qui crediderit et baptizatus fuerit, saluus erit, non omnes credentes et baptizatos, sed quosdam intuebatur; in ea scilicet constitutos fide, que Apostolo distinguente, per dilectionem operatur : ita cum dixit, Qui blasphemauerit in Spiritum sanctum, non habet remissionem in eternum; non omnem, sed quemdam blasphemantis in Spiritum sanctum intendebat reatum, quo quisquis fuerit obligatus, nulla unquam remissione soluetur.



CAPUT XI.

17. Modus quidam manducandi carnem Christi proprius piorum. Illud etiam quod ait, Qui manducat carnem meam, et bibit sanguinem meum, in me manet, et ego in illo ; quomodo intellecturi sumus? Numquid etiam illos hic poterimus accipere, de quibus dicit Apostolus quod iudicium sibi manducent et bibant ; cum ipsam carnem manducent, et ipsum sanguinem bibant? Numquid et Iudas magistri uenditor et traditor impius, quamuis primum ipsum manibus eius confectum Sacramentum carnis et sanguinis eius cum ceteris discipulis, sicut apertius Lucas euangelista declarat, manducaret et biberet , mansit in Christo, aut Christus in eo? Tam multi denique, qui uel corde ficto carnem illam manducant et sanguinem bibunt, uel cum manducauerint et biberint, apostate fiunt, numquid manent in Christo; aut Christus in eis? Sed profecto est quidam modus manducandi illam carnem, et bibendi illum sanguinem, quo modo qui manducauerit et biberit, in Christo manet, et Christus in eo. Non ergo quocumque modo quisquam manducauerit carnem Christi, et biberit sanguinem Christi, manet in Christo, et in illo Christus; sed certo quodam modo, quem modum utique ipse uidebat, quando ista dicebat. Sic igitur et in eo quod ait, Qui blasphemauerit in Spiritum sanctum, non habet remissionem in eternum, non quocumque modo blasphemauerit, reus est huius irremissibilis delicti; sed modo quodam, quem nos querere atque intelligere uoluit, qui hanc sententiam ueram terribilemque deprompsit.



CAPUT XII.

18. Aggreditur solutionem questionis. Trinitas Deus. Quisnam sit autem iste blasphemandi modus, uel potius immoderatio, quenam sit ista blasphemia, et quod sit uerbum contra Spiritum sanctum; iam, quantum existimo, ipse ordo postulat ut dicamus, uestramque exspectationem tamdiu, sed necessario detentam, non ulterius differamus. Nostis, karissimi, in illa inuisibili et incorruptibili Trinitate,  quam fides nostra et catholica Ecclesia tenet et predicat, Deum Patrem non Spiritus sancti Patrem esse, sed Filii; et Deum Filium non Spiritus sancti Filium esse, sed Patris; Deum autem Spiritum sanctum non solius Patris, aut solius esse Filii Spiritum, sed Patris et Filii. Et hanc Trinitatem, quamuis seruata singularum proprietate et substantia [1 1Kb] personarum; tamen propter ipsam indiuiduam et inseparabilem eternitatis, ueritatis, bonitatis essentiam uel naturam, non esse tres deos, sed unum Deum. Ac per hoc pro captu nostro, quantum ista per speculum et in enigmate, presertim talibus, quales adhuc sumus, uidere conceditur; insinuatur nobis in Patre auctoritas, in Filio natiuitas, in Spiritu sancto Patris Filiique communitas, in tribus equalitas. Quod ergo commune est Patri et Filio, per hoc nos uoluerunt habere communionem et inter nos et secum, et per illud donum nos colligere in unum quod ambo habent unum, hoc est, per Spiritum sanctum Deum et donum Dei. In hoc enim reconciliamur diuinitati, eaque delectamur. Nam quid nobis prodesset quidquid boni nossemus, nisi etiam diligeremus? Sicut autem ueritate discimus, ita caritate diligimus; ut et plenius cognoscamus, et beati cognito perfruamur. Charitas porro diffusa est in cordibus nostris per Spiritum sanctum, qui datus est nobis . Et quia peccatis alienabamur a possessione uerorum honorum, caritas cooperit multitudinem peccatorum . Est ergo Pater Filio ueritati origo uerax, et Filius de ueraci Patre orta ueritas, et Spiritus sanctus a Patre bono et Filio bono effusa bonitas: omnium est autem non impar diuinitas, nec separabilis unitas.

19. Peccatorum remissio datur per Spiritum sanctum. Ignis, tribulatio. Ignis, Spiritus sanctus. Primum ergo in nos, ad accipiendam uitam eternam, que in nouissimo dabitur, de bonitate Dei munus uenit ab initio fidei, remissio peccatorum. Illis enim manentibus, manent quodam modo inimicitie aduersus Deum, et ab illo alienatio, que a nostro malo est: quoniam non mentitur Scriptura, dicens, Peccata uestra separant inter uos et Deum . Non itaque nobis infert bona sua, nisi auferat mala nostra. Et in tantum illa crescunt, in quantum ista minuuntur: nec illa perficientur, nisi ista finiantur. Iam uero quod Dominus iehsu sic in Spiritu sancto peccata dimittit, quemadmodum in Spiritu sancto demones eiicit, hinc intelligi potest, quod posteaquam resurrexit a mortuis, cum dixisset discipulis suis, Accipite Spiritum sanctum; continuo subiecit, Si cui dimiseritis peccata, dimittentur illi; si cui tenueritis, tenebuntur . Nam et illa regeneratio, ubi fit omnium preteritorum remissio peccatorum, in Spiritu sancto fit, dicente Domino, Nisi quis renatus fuerit ex aqua et Spiritu, non potest introire in regnum Dei . Sed aliud est, nasci de Spiritu; aliud, pasci de Spiritu: sicut aliud est, nasci de carne, quod fit cum parit mater; aliud est, pasci de carne, quod fit cum lactat infantem, ad hoc conuersum ut cum uoluptate  biberet, unde natus est ut uiueret; ut inde accipiat uiuendi alimentum, unde accepit nascendi initium. Primum itaque credendum [1 1Kb] beneficium est benignitatis Dei in Spiritu sancto remissio peccatorum. Unde ita cepit et predicatio Ioannis Baptiste, qui precursor Domini missus est. Sic enim scriptum est: In diebus autem illis uenit Ioannes Baptista, predicans in deserto Iudee, et dicens: Penitentiam agite; appropinquauit enim regnum celorum . Hinc et ipsius Domini, quod ita legitur: Exinde cepit iehsu predicare et dicere: Agite penitentiam; appropinquauit enim regnum celorum . Ait autem Ioannes inter cetera, que locutus est ad eos qui uenerunt, ut ab illo baptizarentur: Ego quidem uos baptizo in aqua in penitentiam: qui autem uenturus est post me, fortior me est, cuius non sum dignus calceamenta portare; ipse uos baptizabit in Spiritu sancto et igni . Ait et Dominus: Ioannes quidem baptizauit aqua, uos autem baptizabimini Spiritu sancto, quem accepturi estis non post multos hos dies, usque ad Pentecosten . Quod autem dixit Ioannes, Et igni, quamuis possit intelligi et tribulatio, quam pro nomine Christi credentes fuerant perpessuri; tamen non ab re est, eumdem Spiritum sanctum etiam nomine ignis significatum uideri. Propter quod et in aduentu eius dictum est: uise sunt illis lingue diuise, uelut ignis, qui et insedit super unumquemque eorum . Hinc et ipse Dominus ait: Ignem ueni mittere in mundum . Hinc et Apostolus ait: Spiritu feruentes : quoniam hinc feruet caritas. Diffunditur quippe in cordibus nostris per Spiritum sanctum, qui datus est nobis. Cui feruori contrarium est, quod Dominus ait, Refrigescet caritas multorum . Sed perfecta caritas perfectum donum est Spiritus sancti. Prius est autem illud quod ad remissionem pertinet peccatorum: per quod beneficium eruimur de potestate tenebrarum , et princeps huius mundi mittitur foras fide nostra , qui operatur in filiis infidelitatis , nulla ui alia [2 1Kb] nisi societate et obligatione peccati. In Spiritu enim sancto, quo in unum Dei populus congregatur, eiicitur spiritus immundus, qui in se ipsum diuiditur.

20. Impenitentia, peccatum in Spiritum sanctum. Contra hoc donum gratuitum, contra istam Dei gratiam loquitur cor impenitens. Ipsa ergo impenitentia est Spiritus blasphemia, que non remittetur neque in hoc seculo, neque in futuro. Contra Spiritum enim sanctum, quo baptizantur quorum peccata omnia dimittuntur, et quem accepit Ecclesia, ut cui dimiserit peccata, dimittantur ei, uerbum ualde malum et nimis impium, siue cogitatione, siue etiam lingua sua dicit, quem patientia Dei  cum ad penitentiam adducat, ipse secundum duritiam cordis sui et cor impenitens thesaurizat sibi iram in die ire et reuelationis iusti iudicii Dei, qui reddet unicuique secundum opera eius . Hec ergo impenitentia; sic enim uno aliquo nomine possumus utcumque appellare et blasphemiam, et uerbum contra Spiritum sanctum, quod remissionem non habet in eternum: hec, inquam, impenitentiam, contra quam clamabant et preco et iudex, dicentes, Penitentiam agite, appropinquauit enim regnum celorum; contra quam Dominus os euangelice predicationis aperuit, et contra quam ipsum Euangelium in toto orbe predicandum esse predixit; ubi posteaquam resurrexit a mortuis, ait discipulis, Oportebat pati Christum, et resurgere a mortuis tertio die, et predicari in nomine eius penitentiam et remissionem peccatorum, per omnes gentes, incipientibus ab Ierusalem : hec omnino impenitentia non habet remissionem, neque in hoc seculo, neque in futuro; quia penitentia impetrat remissionem in hoc seculo, que ualeat in futuro.



CAPUT XIII.

21. De nullo desperandum est inpresenti uita. Sed ista impenitentia uel cor impenitens quamdiu quisque in hac carne uiuit, non potest iudicari. De nullo enim desperandum est, quamdiu patientia Dei ad penitentiam adducit, nec de hac uita rapit impium, qui non mortem uult impii, quantum ut reuertatur et uiuat . Paganus est hodie: unde scis, utrum sit futurus crastino Christianus? Iudeus infidelis est hodie: quid si cras credat in Christum? Hereticus est hodie: quid si cras sequatur catholicam ueritatem? Schismaticus est hodie: quid si cras amplectatur catholicam pacem? Quid si isti, quos in quocumque genere erroris notas, et tanquam desperatissimos damnas, antequam finiant istam uitam, agant penitentiam, et inueniant ueram uitam in futuro? Proinde, fratres, etiam ad hoc uos admoneat, quod ait Apostolus: Nolite ante tempus quidquam iudicare . Hec enim blasphemia Spiritus, cui nunquam est ulla remissio , non potest in quoquam, ut diximus, dum in hac adhuc uita est, deprehendi.

22. Obiectio diluitur.---Quod non ideo uideatur absurdum, quia cum homo usque in finem huius uite in dura impenitentia perseuerans, diu multumque loquatur aduersus hanc gratiam Spiritus sancti; Euangelium tamen tam longam contradictionem cordis impenitentis, quasi breue aliquid, uerbum appellauit, dicens: Quicumque dixerit uerbum contra Filium hominis, remittetur ei: qui autem dixerit contra Spiritum sanctum, non remittetur ei, neque in hoc seculo, neque in futuro. Hec enim quamuis prolixa sit, et plurimis uerbis contexta et producta blasphemia; solet tamen Scriptura etiam multa uerba uerbum appellare. Neque enim unum uerbum locutus est quicumque propheta, et tamen sic legitur: uerbum quod factum est ad illum uel illum prophetam. Et Apostolus: Presbyteri,  inquit, duplici honore honorentur; maxime qui laborant in uerbo et doctrina . Non ait, In uerbis; sed, in uerbo. Et sanctus Iacobus: Estote, inquit, factores uerbi, et non auditores tantum . Non ait et ipse, uerborum; sed, uerbi: quamuis tam multa uerba de Scripturis sanctis in ecclesia celebriter et solemniter legantur, dicantur, audiantur. Sicut ergo quantocumque tempore quisquis nostrum in predicando Euangelio laborauerit, non uerborum, sed uerbi dicitur predicator; et quantocumque tempore quisquis uestrum nostram predicationem diligenter atque instanter audierit, non uerborum, sed uerbi audiendi studiosissimus nuncupatur: ita eo more quo Scripture loquuntur, et quem nouit ecclesiastica consuetudo, quisquis uniuersa sua uita, qua istam gerit carnem [1 1Kb] , quantalibet longitudine protendatur, quecumque uerba uel ore uel sola cogitatione locutus fuerit corde impenitenti, contra remissionem peccatorum que fit in Ecclesia, uerbum dicit contra Spiritum sanctum.

23. Omnis alia blasphemia, dimisso peccato in Spiritum sanctum, dimittitur, quare. Ideo autem non solum uerbum quod dictum fuerit contra Filium hominis, sed omne prorsus peccatum et blasphemia remittetur hominibus; quia ubi hoc peccatum non fuerit cordis impenitentis contra Spiritum sanctum, quo in Ecclesia peccata soluuntur, cuncta alia dimittuntur. Quomodo autem hoc dimittetur, quod etiam remissionem impedit aliorum? Omnia ergo dimittuntur eis, in quibus hoc non est quod nunquam dimittetur: in quibus est autem, quoniam [2 1Kb] hoc nunquam dimittitur, nec alia dimittuntur; quia omnium remissio uinculo istius impeditur. Non ergo propterea quicumque dixerit uerbum contra Filium hominis, remittetur ei, qui autem dixerit contra Spiritum sanctum, non remittetur; quia in Trinitate maior est Filio Spiritus sanctus, quod nullus unquam uel hereticus dixit: sed quoniam quisquis restiterit ueritati, et blasphemauerit ueritatem, quod est Christus, etiam post tantam sui predicationem apud homines, ut uerbum caro fieret, et habitaret in nobis, quod est Filius hominis, idem ipse Christus, si non dixerit uerbum illud cordis impenitentis contra Spiritum sanctum, de quo dictum est, Qui non renatus fuerit ex aqua et Spiritu ; et de quo item dictum est, Accipite Spiritum sanctum; si cui dimiseritis peccata, dimittuntur ei : id est, si penituerit eum, accipiet per hoc donum remissionem omnium peccatorum, simul et huius, quod uerbum dixit contra Filium hominis; quia peccato ignorantie siue contumacie uel cuiuscumque blasphemie, non addidit peccatum impenitentie contra donum Dei et gratiam regenerationis uel reconciliationis, que fit in Ecclesia in Spiritu sancto.



CAPUT XIu.

24. Non ideo Filii blasphemiam facilius quam Spiritus remitti, quia ille minor est in quantum homo. Proinde nec illud sentiendum est, quod  quidam putant, ideo remitti uerbum quod dicitur contra Filium hominis, non remitti autem quod dicitur contra Spiritum sanctum, quia propter susceptam carnem factus est Filius hominis Christus; qua carne utique maior est Spiritus sanctus, qui substantia propria equalis est Patri et unigenito Filio secundum eius diuinitatem, secundum quam et ipse unigenitus Filius equalis est Patri et Spiritui sancto. Nam si hoc propterea dictum esset, profecto de omni cetera blasphemia taceretur, ut hec sola remissibilis uideretur [1 1Kb] , que contra Filium hominis dicitur, quasi cum homo solus putatur. Cum uero premissum sit, Omne peccatum, et blasphemia remittetur hominibus; quod etiam apud alium euangelistam ita positum est, Omnia dimittentur filiis hominum peccata et blasphemie, quibus blasphemauerint: procul dubio et illa blasphemia que contra Patrem dicitur, ista generalitate concluditur; et tamen hec sola irremissibilis definitur, que dicitur contra Spiritum sanctum. Numquidnam et Pater formam serui accepit, qua sit maior Spiritus sanctus? Non utique: sed ideo post uniuersalem commemorationem omnium peccatorum omnisque blasphemie, eminentius uoluit exprimere blasphemiam, que dicitur contra Filium hominis; quia etiamsi in illo peccato fuerint homines obligati, quod commemorauit, ubi ait, Si non uenissem et locutus eis fuissem, peccatum non haberent : quod etiam in Euangelio secundum Ioannem ualde graue ostendit esse peccatum, ubi ait de ipso Spiritu sancto, cum eum se missurum esse promitteret, Ille arguet mundum de peccato, et de iustitia, et iudicio; de peccato quidem, quia non crediderunt in me : tamen si non dixerit illa cordis impenitentis duritia uerbum contra Spiritum sanctum, etiam hoc quod dictum est contra Filium hominis remittetur.



CAPUT Xu.

25. Peccata dimittere totius est Trinitatis. Hic fortassis aliquis querat, utrum tantummodo Spiritus sanctus peccata dimittat, an et Pater et Filius. Respondemus, quod et Pater et Filius. Ipse enim Filius de Patre dicit: Si dimiseritis peccata hominibus, dimittet uobis et Pater uester peccata uestra. Cui nos quoque dicimus in oratione dominica, Pater noster qui es in celis: atque inter cetera et hoc petimus, dicentes, Dimitte nobis debita nostra . De se autem ipse ait: Ut sciatis quod habeat Filius hominis potestatem in terra dimittendi peccata . Si ergo, inquis, et Pater et Filius et Spiritus sanctus dimittunt peccata, cur illa impenitentia que nunquam dimittetur, tantummodo ad Spiritus blasphemiam dicitur pertinere; tanquam ille qui hoc impenitentie peccato fuerit obligatus, dono Spiritus sancti resistere uideatur, quod eo dono fiat remissio peccatorum? Ubi et ego quero, utrum Christus eiecerit demonia, an et Pater et Spiritus sanctus? Si enim tantummodo Christus, quid est quod ipse dicit, Pater autem in me manens, ipse facit opera ? Ita enim dictum est, Ipse facit opera; tanquam  Filius non faciat, sed Pater manens in Filio. Cur ergo alio loco dicit, Pater meus usquemodo operatur, et ego operor? et paulo post, Quecumque enim ille fecerit, hec et Filius similiter facit . Quod autem alio loco dicit, Si opera non fecissem in eis, que nemo alius fecit , ita dicit quasi solus faciat. Si autem hec ita dicuntur, ut tamen inseparabilia sint opera Patris et Filii; quid credendum est de Spiritu sancto, nisi quia et ipse pariter operatur? Nam in eo ipso loco, unde exorta est ista questio quam discutimus, cum Filius eiiceret demonia, ipse tamen ait, Si ego in Spiritu sancto eiicio demonia, igitur peruenit in uos regnum Dei.



CAPUT XuI.

26. Trinitatis potestas et operatio indiuidua. Hic forte quis dicat, Spiritum sanctum dari potius a Patre et Filio, quam sua uoluntate aliquid operari; et ad hoc pertinere quod dictum est, In Spiritu sancto eiicio demonia, quod non ipse Spiritus, sed Christus id faceret Spiritu: ut sic intelligatur quod dictum est, In Spiritu sancto eiicio, tanquam diceretur, Spiritu sancto eiicio. Solent quippe ita loqui Scripture, Interfecerunt in gladio: id est, gladio. Succenderunt in igni : id est, igni. Et accepit iehsu cultros petrinos, in quibus circumcideret filios Isrel : id est, quibus circumcideret filios Isrel. Sed qui propterea demunt Spiritui sancto propriam potestatem, illud attendant quod dictum a Domino legitur: Spiritus ubi uult spirat . Illud uero quod Apostolus ait, Omnia autem hec operatur unus atque idem Spiritus; uerendum est ne quisquam arbitretur, quod ea non operetur Pater et Filius, cum in eis operibus commemorauerit et donationes curationum, et operationes uirtutum, ubi est utique et expulsio demoniorum. Cum uero adiungit et dicit, Diuidens propria unicuique prout uult ; nonne manifestat etiam sancti Spiritus potestatem, sed a Patre et Filio plane indiuiduam? Si ergo hec ita dicuntur, ut tamen inseparabilis intelligatur operatio Trinitatis; ita ut cum operatio Patris dicitur, non eam sine Filio et Spiritu sancto intelligatur operari; et cum operatio Filii, non sine Patre et Spiritu sancto; et cum operatio Spiritus sancti, non sine Patre et Filio: satis notum est recte credentibus, uel etiam ut possunt intelligentibus, et illud ideo dictum esse de Patre, Ipse facit opera, quod ab illo sit etiam origo operum, a quo est existentia cooperantium personarum; quia et Filius de illo natus est, et Spiritus sanctus principaliter de illo procedit, de quo natus est Filius, et cum quo illi communis est idem Spiritus: et illud quod ait Dominus, Si opera non fecissem in eis, que nemo alius fecit, non ad Patrem uel Spiritum retulisse, quod ei non sint in illis operibus cooperati; sed ad homines, a quibus leguntur multa facta miracula, et tamen a nullo que Filius fecit: et quod ait Apostolus de Spiritu sancto, Omnia autem hec operatur unus atque idem Spiritus, non ideo dictum, quia non ei cooperatur Pater et Filius; sed quia in his operibus non sint multi sed unus Spiritus, et in diuersis suis operationibus non est a se  ipse diuersus [1 1Kb] .

27. Idem tractatur argumentum. Nec tamen inaniter, sed rationabiliter et ueraciter dicitur Patrem dixisse, non Filium et Spiritum sanctum  , Tu es Filius meus dilectus, in quo complacui . Sed hoc miraculum de celo sonabilis uerbi, quamuis ad personam Patris tantummodo noscamus pertinere, cooperatos esse tamen Filium et Spiritum sanctum, non negamus. Neque enim quia tunc Filius carnem portans cum hominibus conuersabatur in terra, ideo non erat etiam in sinu Patris tanquam unigenitum uerbum, quando illa de nube uox facta est; aut sapienter et spiritualiter credi potest, Deum Patrem operationem uerborum suorum sonantium atque transeuntium a sue Sapientie suique Spiritus cooperatione separasse. Eodem modo cum rectissime dicamus, non Patrem, nec Spiritum sanctum, sed Filium super mare ambulasse , cuius unius caro erat illa et plante fluctibus innitentes; illud tamen opus tanti miraculi Patrem et Spiritum sanctum cooperatos esse quis abnuat? Sic enim et solum Filium uerissime dicimus ipsam suscepisse carnem, non Patrem aut Spiritum sanctum; et tamen hanc incarnationem ad solum Filium pertinentem, quisquis negat cooperatum Patrem aut Spiritum sanctum, non recte sapit. Item dicimus, nec Patrem, nec Filium, sed solum Spiritum sanctum, et in columbe specie, et in linguis uelut igneis apparuisse, et dedisse pronuntiare illis in quos uenerat, multis et uariis linguis magnalia Dei : a quo tamen miraculo ad solum Spiritum sanctum pertinente, cooperationem Patris et uerbi unigeniti separare non possumus. Ita singulorum quoque in Trinitate opera Trinitas operatur, unicuique operanti cooperantibus duobus, conueniente in tribus agendi concordia, non in uno deficiente efficacia peragendi. Que cum ita sint, hinc est quod Dominus iehsu in Spiritu sancto demones eiicit. Neque enim et solus hoc implere non poterat, atque illud adiutorium tanquam huic operi non sufficiens assumebat; sed spiritum diuisum in semetipsum, eo Spiritu congruebat expelli, quem Pater et Filius non diuisi in semetipsis communiter habent.



CAPUT XuII.

28. Peccata non remittuntur extra Ecclesiam. Sic et peccata, quia preter Ecclesiam non dimittuntur, in eo Spiritu dimitti oportebat, quo in unum Ecclesia congregatur. Denique si quemquam extra Ecclesiam suorum peniteat peccatorum, et huius tanti peccati quo alienus est ab Ecclesia Dei cor impenitens habeat, quid ei prodest illa penitentia; cum isto solo uerbum dicat contra Spiritum sanctum, quo extraneus est ab Ecclesia, que accepit hoc donum, ut in ea in Spiritu sancto fiat remissio peccatorum? Quam remissionem cum Trinitas faciat, proprie tamen ad Spiritum sanctum intelligitur pertinere. Ipse enim est Spiritus adoptionis filiorum, in  quo clamamus, Abba, Pater : ut ei possimus dicere, Dimitte nobis debita nostra . Et in hoc cognoscimus, sicut dicit Apostolus Ioannes, quoniam Christus manet in nobis, de Spiritu suo, quem dedit nobis . Ipse Spiritus testimonium reddit spiritui nostro, quod sumus filii Dei . Ad ipsum enim pertinet societas, qua efficimur unum corpus unici Filii Dei. Unde scriptum est: Si qua igitur exhortatio in Christo, si quod solatium caritatis, si qua societas Spiritus . Propter hanc societatem illi in quos primitus uenit, linguis omnium gentium sunt locuti. Quia sicut per linguas consociatior est societas generis humani [1 1Kb] ; sic oportebat per linguas omnium gentium significari istam societatem filiorum Dei et membrorum Christi futuram in omnibus gentibus: ut quemadmodum tunc ille apparebat accepisse Spiritum sanctum, qui loquebatur linguis omnium gentium; ita se nunc ille agnoscat accepisse Spiritum sanctum, qui tenetur uinculo pacis Ecclesie, que diffunditur in omnibus gentibus. Unde dicit Apostolus: Studentes seruare unitatem Spiritus in uinculo pacis .



CAPUT XuIII.

29. Spiritus sanctus et Patris et Filii Spiritus est. Quod autem sit ipse Spiritus Patris, ipse Filius dicit, De Patre procedit : et alio loco, Non enim uos estis qui loquimini, sed Spiritus Patris uestri qui loquitur in uobis . Quod uero ipse sit et Spiritus Filii, Apostolus dicit, Misit Deus Spiritum Filii sui in corda nostra, clamantem, Abba, Pater : hoc est, clamare facientem. Nos enim clamamus; sed in illo, id est, ipso diffundente caritatem in cordibus nostris, sine qua inaniter clamat quicumque clamat. Unde item dicit: Quisquis autem Spiritum Christi non habet, hic non est eius . Ad quem ergo in Trinitate proprie pertineret huius communio societatis, nisi ad eum Spiritum qui est Patri Filioque communis?

30. Extra Ecclesiam non habetur Spiritus sanctus. Hunc Spiritum quod illi non habeant, qui sunt ab Ecclesia segregati, Iudas apostolus apertissime declarauit, dicens: Qui se ipsos segregant, animales, Spiritum non habentes . Unde in ipsa Ecclesia etiam illos qui per nomina hominum, quamuis in unitate eius constitutorum, quedam schismata moliebantur, Paulus Apostolus arguens, inter cetera ait: Animalis autem homo non percipit que sunt Spiritus Dei; stultitia enim est illi, et non potest scire, quoniam spiritualiter diiudicatur . Ostendit quid dixerit, non percipit, id est, scientie non capit uerbum [2 1Kb] . Hos in Ecclesia constitutos paruulos, dicit nondum spirituales, sed adhuc carnales, et lacte alendos, non esca. Quasi paruulis, inquit, in Christo lac uobis potum dedi, non escam: nondum  enim poteratis; sed nec adhuc quidem potestis. Ubi dicitur, nondum, uel, non adhuc, profecto non desperatur; si eo tenditur [1 1Kb] , ut sit aliquando quod nondum est. Adhuc enim estis, inquit, carnales. Et ostendens unde sint carnales: Cum enim sit, inquit, inter uos emulatio, et contentio, nonne carnales estis, et secundum hominem ambulatis? Atque idipsum planius aperiens: Cum enim quis dicat, Ego quidem, inquit, sum Pauli; alius autem, ego Apollo; nonne homines estis? Quid ergo Apollo? quid autem Paulus? Ministri, per quos credidistis [2 1Kb] . Hi ergo, id est, Paulus et Apollo, concordes erant in unitate Spiritus et uinculo pacis; et tamen quia eos isti inter se diuidere, et pro altero inflari aduersus alterum ceperant, dicuntur homines et carnales et animales, non ualentes percipere que sunt Spiritus Dei: et tamen quia non sunt ab Ecclesia segregati, paruuli appellantur in Christo; quos utique uel angelos uel deos esse cupiebat, quos arguebat quia homines erant, id est, in his contentionibus non que Dei sunt, sed que hominum sapiebant. De illis uero qui sunt ab Ecclesia segregati, non dictum est, Ea que sunt Spiritus non percipientes; ne ad scientie perceptionem referretur: sed dictum est, Spiritum non habentes. Non est autem consequens ut qui habet, etiam sciendo percipiat quod habet.

31. Homines et carnales, et animales, paruuli in Christo. Habent ergo istum Spiritum in Ecclesia constituti paruuli in Christo, adhuc animales atque carnales, quid habeant percipere non ualentes, id est, intelligere et nosse. Nam quomodo essent paruuli in Christo, nisi renati ex Spiritu sancto? Nec mirum uideri debet, quod quisque aliquid habet, et quod habet ignorat. Ut enim taceam de omnipotentis diuinitate atque incommutabilis Trinitatis unitate; quis facile scientia percipiat quid sit anima? et quis non habet animam? Postremo ut certissime nouerimus quod paruuli in Christo non percipientes que sunt Spiritus Dei, habent tamen Spiritum Dei; paulo post Paulum apostolum intueamur, quemadmodum eos ipsos increpans ait: Nescitis quia templum Dei estis, et Spiritus Dei habitat in uobis ? Hoc utique nullo modo diceret ab Ecclesia segregatis, qui dicti sunt Spiritum non habentes.



CAPUT XIX.

32. Ficti catholici, heretici et schismatici Spiritum sanctum non habent. Sed nec ille dicendus est esse in Ecclesia, et ad istam societatem Spiritus pertinere, qui ouibus Christi corporali tantum commixtione ficto corde miscetur. Sanctus enim Spiritus discipline fugiet fictum . Quapropter quicumque in schismaticis uel hereticis congregationibus, uel potius segregationibus baptizantur, quamuis non sint renati Spiritu, tanquam Ismeli similes, qui secundum carnem natus est Abrahe, non sicut Isaac, qui secundum spiritum, quia per repromissionem ; tamen cum ad Catholicam ueniunt, et societati Spiritus aggregantur, quem foris  procul dubio non habebant, non eis repetitur lauacrum carnis. Non enim defuit etiam foris positis ista forma pietatis: sed accedit eis, que nisi intus non potest dari, unitas Spiritus in uinculo pacis. Tales quippe erant, antequam catholici essent, de qualibus dicit Apostolus: Habentes formam pietatis, uirtutem autem eius abnegantes . Potest enim esse uisibilis forma palmitis etiam preter uitem; sed inuisibilis uita radicis haberi non potest, nisi in uite. Proinde corporalia Sacramenta, que portant et celebrant etiam segregati ab unitate corporis Christi, formam possunt exhibere pietatis; uirtus uero pietatis inuisibilis et spiritualis ita in eis non potest esse, quemadmodum sensus non sequitur hominis membrum, quando amputatur a corpore.



CAPUT XX.

33. Remissio peccatorum non extra Ecclesiam. Que cum ita sint, remissio peccatorum, quoniam non datur nisi in Spiritu sancto, in illa Ecclesia tantummodo dari potest, que habet Spiritum sanctum. Hoc enim fit remissione [1 1Kb] peccatorum, ne princeps peccati, spiritus qui in se ipsum diuisus est, regnet in nobis, ut eruti a potestate spiritus immundi, templum deinceps efficiamur Spiritus sancti; et a quo mundamur accipiendo indulgentiam, ipsum accipiamus habitatorem ad faciendam, augendam, perficiendamque iustitiam. Nam et in primo eius aduentu, cum hi qui eum acceperant, linguis omnium gentium loquerentur, et stupentes eos qui aderant, alloqueretur apostolus Petrus; compuncti sunt corde, et dixerunt ad Petrum et ad Apostolos: Quid ergo faciemus, fratres? monstrate nobis. Et dixit Petrus ad eos: Agite penitentiam, et baptizetur unusquisque uestrum in nomine Iesu Christi, in remissionem peccatorum; et accipietis donum Spiritus sancti . Utique in Ecclesia utrumque factum est; id est, et peccatorum remissio, et doni huius acceptio, in qua erat Spiritus sanctus. Ideo autem in nomine Iesu Christi, quia cum eumdem Spiritum sanctum promitteret: Quem mittet, inquit, Pater in nomine meo . Neque enim habitat in quoquam Spiritus sanctus sine Patre et Filio: sicut nec Filius sine Patre et Spiritu sancto, nec sine illis Pater. Inseparabilis quippe est habitatio, quorum est inseparabilis operatio: sed singillatim plerumque per creature significationes, non per suam substantiam demonstrantur; sicut sua temporum spatia syllabis occupantibus separatim uoce pronuntiantur: nec tamen a se ipsis ullis interuallis momentisque temporum separantur. Non enim unquam dici possunt simul, cum esse non possint nisi semper simul. Sed ut iam non semel diximus, ideo remissio peccatorum, qua in se diuisi spiritus euertitur et expellitur regnum, ideo societas unitatis Ecclesie Dei, extra quam non fit ipsa remissio peccatorum, tanquam proprium est opus Spiritus sancti, Patre sane et Filio cooperantibus, quia societas est quodam modo Patris et Filii ipse Spiritus sanctus.  Nam Pater non communiter habetur Pater a Filio et Spiritu sancto: quia non est Pater amborum. Et Filius non communiter habetur Filius a Patre et Spiritu sancto - quia non est Filius amborum. Spiritus autem sanctus communiter habetur a Patre et Filio: quia Spiritus est unus amborum.



CAPUT XXI.

34. Impenitentiam irremissibilis blasphemie nomine intelligendam esse suadetur ex Luca. Quisquis igitur reus fuerit impenitentie contra Spiritum, in quo unitas et societas communionis congregatur Ecclesie, nunquam illi remittetur; quia hoc sibi clausit, ubi remittitur: et merito damnabitur cum spiritu qui in se ipsum diuisus est, diuisus et ipse contra Spiritum sanctum qui in se ipsum diuisus non est. Hoc et ipsa euangelica testimonia nos admonent, si ea perscrutemur attentius. Nam secundum Lucam quidem non ibi hoc dicit Dominus, ubi respondet eis qui dixerunt quod in principe demoniorum eiicit demones, non ei remitti qui blasphemauerit in Spiritum sanctum. Unde apparet, non semel hoc a Domino dictum: sed ibi quoque non negligenter pretereundum quo loco dictum sit. Loquebatur enim de his qui eum confessi essent, uel negassent coram hominibus, ubi ait, Dico autem uobis, Quicumque confessus fuerit me coram hominibus, et Filius hominis confitebitur in illo [1 1Kb] coram Angelis Dei: qui autem negauerit me coram hominibus, denegabitur coram Angelis Dei Et ne ex hoc apostoli Petri desperaretur salus, qui eum coram hominibus ter negauit, continuo subiecit: Et omnis qui dicit uerbum in Filium hominis, remittetur illi: ei autem qui in Spiritum sanctum blasphemauerit, non remittetur : illa scilicet blasphemia cordis impenitentis, qua resistitur remissioni peccatorum, que fit in Ecclesia per Spiritum sanctum. Quam blasphemiam Petrus non habuit, quem mox penituit quando amare fleuit ; uictoque spiritu qui in se ipsum diuisus est, et qui eum uexandum poposcerat, contra quem pro illo Dominus rogauit ne deficeret fides eius ; accepit etiam ipsum cui non restitit, Spiritum sanctum, ut non solum ei remitteretur peccatum, sed per eum predicaretur et daretur remissio peccatorum.

35. Ex aliis duobus euangelistis idem insinuatur. Apud duos autem alios euangelistas quod narratur, ut de blasphemia Spiritus hec sententia diceretur, causa exstitit ex commemoratione spiritus immundi, qui in se ipsum diuisus est. Dictum enim erat de Domino, quod in principe demonum eiiceret demones: ibi se Dominus ait in Spiritu sancto eiicere demones, ut Spiritus qui non est in se diuisus, eum qui in se diuisus est uincat atque eiiciat; ille autem homo in eius perditione remaneat, qui in huius qui in se diuisus non est, pacem per impenitentiam transire detrectat. Hoc enim Marcus ita narrat: Amen dico uobis, quia omnia dimittentur hominibus peccata, et blasphemie  quibus blasphemauerint: qui autem blasphemauerit in Spiritum sanctum, non habet remissionem in eternum, sed reus erit eterni delicti. Hec uerba Domini cum dixisset, sua deinde coniunxit dicens, Quoniam dicebant, Spiritum immundum habet : ut ostenderet, hinc fuisse exortam causam, ut hoc diceret, eo quod dixerant eum in Beelzebub principe demoniorum demones pellere. Non quia esset blasphemia que non remittitur, cum et hec remittatur, si recta penitentia consequatur: sed quod hinc, ut dixi, causa exstitit ut a Domino illa sententia proferretur, facta mentione spiritus immundi, quem aduersum se ipsum diuisum Dominus ostendit, propter Spiritum sanctum, qui non solum aduersum se diuisus non est, sed etiam quos colligit efficit indiuisos, peccata que aduersum se diuisa sunt dimittendo, eosque mundatos inhabitando; ut sit, quemadmodum scriptum est in Actibus Apostolorum, Multitudinis credentium erat cor unum et anima una . Cui dono remissionis non resistit, nisi qui duritiam cordis impenitentis habuerit. Nam et alio loco dixerunt Iudei de Domino, quod demonium haberet , nec tamen ibi aliquid dixit de blasphemia Spiritus sancti: quoniam non ita obiecerunt spiritum immundum, ut in se diuisus ex ore ipsorum possit ostendi, sicut Beelzebub a quo eiici demones posse dixerunt.



CAPUT XXII.

36. Unitati Ecclesie corde impenitenti resistere, blasphemia est irremissibilis. In hac uero lectione secundum Mattheum, multo manifestius aperuit Dominus quid hic uellet intelligi: id est, quod ipse dicat uerbum contra Spiritum sanctum, qui unitati Ecclesie corde impenitenti resistit, ubi in Spiritu sancto fit remissio peccatorum. Hunc enim Spiritum non habent, ut iam dictum est, qui etiam Christi sacramenta portantes atque tractantes, ab eius congregatione seiuncti sunt. Nam ubi dixit de diuisione satane aduersus satanam, et quod ipse in Spiritu sancto eiiceret demones, utique in spiritu qui non est aduersus se ipsum, sicut ille, diuisus; ibi continuo, ne per illos qui sub nomine Christi extra eius ouile conuenticula sua congregant, quisquam putaret etiam regnum Christi aduersum se esse diuisum, Qui non est mecum, inquit, contra me est; et qui non congregat mecum, spargit: ut illos ostenderet ad se non pertinere, qui extra congregando nollent congregare, sed spargere. Deinde subiunxit, Ideo dico uobis: Omne peccatum et blasphemia remittetur hominibus; Spiritus autem blasphemia non remittetur. Quid est hoc? Ideo sola Spiritus blasphemia non remittetur, quoniam qui non est cum Christo, contra ipsum est; et qui non cum illo congregat, spargit? Ideo utique. Qui enim non cum illo congregat, quomodolibet sub eius nomine congreget, non habet Spiritum sanctum.



CAPUT XXIII.

37. Congregationes preter Ecclesiam non habent Spiritum sanctum quo fit remissio peccatorum. Peccatum irremissibile. Suffugium contra irremissibilem blasphemiam. Hic omnino, hic nos com  pulit non alibi intelligere fieri posse remissionem omnis peccati omnisque blasphemie, nisi in Christi congregatione, que non spargit. Congregatur quippe in Spiritu sancto, qui non est contra se ipsum diuisus, sicut ille immundus spiritus. Et propterea omnes congregationes, uel potius dispersiones, que se Christi Ecclesias appellant, et sunt inter se diuise atque contrarie, et unitatis congregationi, que uera est Ecclesia eius, inimice; non quia uidentur eius habere nomen, idcirco pertinent ad eius congregationem. Pertinerent autem, si Spiritus sanctus, in quo consociatur hec congregatio, aduersum se ipsum diuisus esset. Hoc autem quia non est , ideo peccatum omne atque omnis blasphemia dimittetur hominibus in hac congregatione, quam in Spiritu sancto, et non aduersus se ipsum diuiso, congregat Christus. Ipsius autem Spiritus blasphemia illa, qua fit ut corde impenitenti huic tanto Dei dono usque in finem uite istius resistatur, non remittetur. Nam etsi quisquam ita sit contrarius ueritati, ut Deo loquenti, non in Prophetis, sed in unico Filio, cum propter nos eum, ut nobis in eo loqueretur, Filium hominis esse uoluit, reluctetur; remittetur ei, cum penitendo conuersus fuerit ad Dei benignitatem; qui cum mortem impii nollet, quantum ut reuertatur et uiuat , dedit Ecclesie sue Spiritum sanctum, ut quicumque in eo peccata dimitteret, dimitterentur ei. Qui uero huic dono exstiterit inimicus, ut non illud per penitentiam petat, sed ei per impenitentiam contradicat, fit irremissibile; non quodcumque peccatum, sed contempta uel etiam oppugnata ipsa remissio peccatorum. Atque ita dicitur uerbum contra Spiritum sanctum, cum ex dispersione ad congregationem nunquam uenitur, que ad remittenda peccata accepit Spiritum sanctum. Ad quam congregationem etiamsi per malum clericum, sed tamen catholicum ministrum, reprobum et fictum aliquis accesserit corde non ficto; in ipso sancto Spiritu remissionem accipit peccatorum. Qui spiritus in sancta Ecclesia, etiam isto tempore, quo uelut area cum palea trituratur, sic operatur, ut nullius ueram confessionem aspernetur, nullius simulatione fallatur, atque ita reprobos fugiat, ut etiam per eorum ministerium probos colligat. Unum ergo suffugium est, ne sit irremissibilis blasphemia, ut cor impenitens caueatur; nec aliter penitentia prodesse credatur, nisi ut teneatur Ecclesia, ubi remissio peccatorum datur, et societas Spiritus in pacis uinculo custoditur.



CAPUT XXIu.

38. Tractatoris humilitas. Ut potui, difficillimam questionem, si tamen aliquatenus potui, Domino miserante atque adiuuante, tractaui. Quidquid tamen in eius difficultate apprehendere non ualui, non imputetur ipsi ueritati, que salubriter pios, etiam cum occultatur, exercet; sed infirmitati mee, qui uel intelligenda conspicere, uel intellecta explicare non potui. De his autem que forte potuimus et cogitando uestigare, et dicendo expedire, illi sunt agende gratie, a quo quesiuimus, a quo petiuimus, ad quem  pulsauimus, ut haberemus unde et nos meditando aleremur, et uobis loquendo ministraremus.



SERMO LXXII [* 1Kb]  . De uerbis Euangelii Matthei, cap. XII, 33, Aut facite arborem bonam, et fructum eius bonum, etc.  .



CAPUT PRIMUM.

1. Bona opera habere malus homo non potest. Admonuit nos Dominus iehsu Christus, ut bone arbores simus, et fructus bonos habere possimus. Ait enim: Aut facite arborem bonam, et fructum eius bonum; aut facite arborem malam, et fructum eius malum. De fructu enim arbor cognoscitur. Ubi ait, Facite arborem bonam, et fructum eius bonum: hoc utique non est admonitio, sed preceptum salubre, cui obedientia necessaria est. Quod autem dicit, Facite arborem malam, et fructum eius malum: non preceptum est, ut facias; sed monitio, ut caueas. Contra hos enim dixit, qui putabant se, cum mali essent, loqui bona posse, uel bona opera habere. Hoc Dominus iehsu dicit non posse. Prius est enim mutandus homo, ut opera mutentur. Si enim manet homo in eo quod malus est [1 1Kb] , bona opera habere non potest: si manet in eo quod bonus est, mala opera habere non potest.

2. Mali nos omnes inuenti. Quis autem a Domino bonus inuentus est, cum Christus pro impiis mortuus sit ? Omnes ergo malas arbores inuenit, sed dedit potestatem filios Dei fieri, credentibus in nomine eius . Quisquis igitur homo hodie bonus est, id est, arbor bona, mala inuenta est et bona facta est. Et si quando uenit, malas arbores eradicare uellet; que remaneret, que non digna esset eradicari? Sed uenit prerogare misericordiam, ut postea exerceret iudicium, cui dicitur: Misericordiam et iudicium cantabo tibi, Domine . Dedit ergo credentibus remissionem peccatorum, noluit cum eis et de preteritis chartis habere rationem. Dedit remissionem peccatorum, fecit arbores bonas [2 1Kb] . Distulit securim, dedit securitatem.



CAPUT II.

3. Patientia Dei erga nos. De hac securi Ioannes loquitur, dicens: Iam securis ad radicem arborum posita est. Omnis arbor que non facit fructum bonum, excidetur, et in ignem mittetur . De hac securi comminatur paterfamilias in Euangelio, dicens: Ecce triennium est quod uenio ad hanc arborem, et fructum in ea non inuenio. Nunc debeo locum euacuare [3 1Kb] : proinde amputetur. Et intercedit colonus, dicens: Domine, dimitte illam [4 1Kb] et hoc anno; circumfodiam illam, et adhibebo cophinum stercoris: si fecerit fructum, bene; sin minus, uenies et amputabis eam . Tanquam per triennium Dominus uisitauit genus humanum, hoc est, tribus quibusdam temporibus.  Primum tempus, ante Legem; secundum, in Lege; tertium modo est, quod tempus est gratie. Nam si non uisitauit genus humanum ante Legem, unde Abel? unde Enoch? unde Ne? unde Abraham? unde Isaac? unde Iacob? quorum se Dominum dici uoluit; et cuius omnes gentes erant, quasi trium hominum Deus esset: Ego sum, inquit, Deus Abraham, et Isaac, et Iacob . In Lege autem si non uisitaret, ipsam Legem non daret. Post Legem uenit et ipse paterfamilias: passus est, mortuus est, resurrexit, Spiritum sanctum dedit, Euangelium per totum orbem predicari fecit, et adhuc quedam arbor infructuosa permansit. Est quedam adhuc pars generis humani, que adhuc se non corrigit. Intercedit colonus; pro plebe orat Apostolus: Flecto, inquit, genua mea pro uobis ad Patrem, ut in caritate radicati et fundati, ualeatis apprehendere cum omnibus sanctis que sit latitudo et longitudo, altitudo et profundum; cognoscere etiam supereminentem scientiam caritatis Christi, ut impleamini in omnem plenitudinem Dei . Flectendo genua, pro nobis intercedit apud patremfamilias, ne eradicemur. Ergo quia necesse est ut ueniat, agamus ut fructuosos nos inueniat. Circumfossio arboris, est humilitas penitentis. Omnis enim fossa humilis. Cophinus stercoris, sordes penitentie. Quid enim stercore sordidius? et tamen, si bene utaris, quid fructuosius?



CAPUT III.

4. Due radices caritas et cupiditas. Quid est bonum. Sit ergo unusquisque arbor bona: non se arbitretur habere fructus bonos, si manet arbor mala. Non erit fructus bonus, nisi arboris bone. Muta cor, et mutabitur opus. Exstirpa cupiditatem, planta caritatem. Sicut enim radix est omnium malorum cupiditas ; sic et radix omnium bonorum caritas. Quid ergo mussitant homines inter se, uel contendunt, dicentes: Quid est bonum? O si scires quid est bonum! Quod habere uis, non est ualde bonum: quod esse non uis, hoc est bonum. uis enim habere sanitatem corporis; hoc est bonum: nec tamen putes magnum bonum esse, quod habet et malus. Aurum et argentum habere uis; ecce et hoc dico, bonum est; sed si bene usus fueris: bene autem non uteris, si malus fueris. Ac per hoc aurum et argentum malis malum est, bonis bonum est: non quia eos bonos aurum et argentum facit; sed quia bonos inuenit, in usum bonum conuertitur. Honorem habere uis, bonum est: sed et hoc si bene utaris. Quam multis honor occasio exitii fuit? Quam multis honor ministerium boni operis fuit?



CAPUT Iu.

5. Homo bona omnia uult habere preter seipsum. Discernamus ergo ista bona, si possumus, quia de bonis arboribus loquimur. Et hic nichil est, quod sic quisque cogitare debeat, nisi ut in semetipsum oculos conuertat, in se discat  , se discutiat, se inspiciat, se querat, et se inueniat: et quod displicet, necet; quod placet, optet [1 1Kb] et plantet.  Cum enim se homo inanem inuenerit meliorum bonorum, utquid est auidus externorum bonorum? Et quid prodest plena bonis arca, inani conscientia? Bona uis habere, et bonus non uis esse? Non uides te erubescere debere de bonis tuis, si domus tua plena est bonis, et te habet malum? Quid enim est quod uelis habere malum? Dic mihi. Nihil omnino; non uxorem, non filium, non filiam, non seruum, non ancillam, non uillam, non tunicam, postremo non caligam: et tamen uis habere malam uitam. Rogo te, prepone uitam tuam calige tue. Omnia que circumiacent oculis tuis, elegantia et pulchra tibi chara sunt; et tibi ipse uilis es ac fedus? Si tibi possent respondere bona quibus est plena domus tua, que habere optasti, perdere timuisti; nonne et tibi clamarent, Sicut tu nos bona uis habere, sic et nos uolumus bonum habere Dominum? Tacita uoce interpellant contra te Dominum tuum: Ecce bona tanta dedisti huic, et ipse malus est! Quid ei prodest quod habet, quando eum qui omnia dedit, non habet.



CAPUT u.

6. uerum bonum quid. Querit ergo aliquis admonitus his uerbis meis, et forte compunctus, querit quid sit bonum, quale bonum, unde bonum. Bene intellexisti hoc te querere debere. Respondebo querenti, et dicam: Hoc est bonum, quod non potes inuitus amittere. Potes enim aurum perdere, et nolens; potes domum, potes honores, potes ipsam carnis salutem: bonum uero quo uere bonus es, nec inuitus accipis, nec inuitus amittis. Quero ergo quale sit hoc bonum. Psalmus quidam admonet nos rem magnam, forte quam querimus. Ait enim: Filii hominum, quousque graues corde? Quousque arbor illa in triennio? Filii hominum, quousque graues corde? Quid est, graues corde? Utquid diligitis uanitatem, et queritis mendacium? Et ad hec ergo ait [1 1Kb] quod querendum est: Scitote, quoniam Dominus magnificauit Sanctum suum . Iam et Christus uenit, iam magnificatus est, iam surrexit et ascendit in celum, iam nomen eius per totum mundum predicatur: quousque graues corde? Sufficiant preterita tempora: iam magnificato illo Sancto, quousque graues corde? Post triennium quid restat, nisi securis? Quousque graues corde? Utquid diligitis uanitatem, et queritis mendacium? Adhuc uana, adhuc inutilia, adhuc pompatica et uolatica, ita Christo sancto magnificato, adhuc ista requiruntur? Iam clamat ueritas, et adhuc queritur uanitas? Quousque graues corde?



CAPUT uI.

7. Cur mundus tam acriter flagellatur. Merito fortiter flagellatur hic mundus: cognouit enim iam uerba Domini mundus. Et seruus, inquit, nesciens uoluntatem domini sui, et faciens digna plagis, uapulabit paucis. Quare? Ut querat uoluntatem domini sui. Seruus ergo nesciens uoluntatem, hoc erat mundus, antequam magnificaret Sanctum suum; seruus erat nesciens uoluntatem domini sui, et ideo uapulabat paucis. Seruus autem iam uoluntatem sciens domini sui, hoc est modo, ex quo magnificauit Deitas Sanctum suum; et non faciens uoluntatem eius, uapulabit multis. Quid ergo mirum, si mundus multum uapulat?  Seruus est sciens uoluntatem domini et faciens digna plagis. Non ergo recuset uapulare multis : quoniam si non uult audire preceptorem iniuste, iuste patietur ultorem. uel non murmuret contra castigatorem, cum uideat se plagis dignum, ut misericordiam mereatur: per Christum Dominum nostrum, qui uiuit et regnat cum Deo Patre et Spiritu sancto in secula seculorum. Amen [1 1Kb] .



SERMO LXXIII [* 1Kb]  . De uerbis Euangelii Matthei, ubi Dominus iehsu parabolas seminantis exponit. Cap. XIII, u\. 24-30, 36-43.



CAPUT PRIMUM.

1. Mali inter bonos. Et hesterno die et hodie, loquente Domino nostro Iesu Christo, parabolas seminantis audiuimus. Qui adfuistis heri, recordamini hodie. Heri lectum est de illo seminante qui cum semina spargeret, aliud cecidit in uiam, quod aues collegerunt; aliud in petrosis locis, quod estu exaruit; aliud inter spinas, quod suffocatum est, et fecundari non potuit; aliud in terram bonam, et attulit fructum centenum, sexagenum, tricenum . Hodie autem aliam parabolam rursus Dominus de seminante narrauit, qui seminauit bonum semen in agro suo. Dormientibus hominibus uenit inimicus, et superseminauit zizania. Quando herba erat, nondum apparebat: ubi cepit fructus boni seminis apparere, ibi etiam zizania claruerunt. Offensi sunt serui patrisfamilias, uidentes in bona segete multa zizania, et uoluerunt eradicare, et permissi non sunt: sed dictum est eis, Sinite utraque crescere usque ad messem. Exposuit autem etiam Dominus iehsu Christus istam parabolam: et boni seminis seminatorem se esse dixit, seminatorem zizaniorum inimicum hominem diabolum ostendit; tempus messis, finem seculi; agrum suum, totum mundum. Sed quid ait? In tempore messis dicam messoribus: Colligite primum zizania ad comburendum ea, triticum autem meum recondite in horreo. Quid festinatis, inquit, serui zelo pleni? uidetis zizania inter frumentum, uidetis malos christianos inter bonos; eradicare uultis malos: quiescite, non est tempus messis. ueniat, et frumentum uos inueniat. Quid stomachamini? quid egre toleratis malos permixtos bonis? In agro uobiscum esse possunt, in horreo non erunt.



CAPUT II.

2. Una res multa nomina, et due res unum interdum nomen sortiuntur in figuris Scripture. Nostis autem illa tria hesterno die commemorata, ubi semen non profecit, uiam, loca saxosa, loca spinosa; ipsa sunt zizania. Aliud nomen in alia similitudine acceperunt. Quia quando similitudines dantur, uel proprietas non exprimitur, per eas non ueritas, sed similitudo ueritatis exprimitur. Quod dico, scio paucos intellexisse: sed propter omnes loquimur. In rebus uisibilibus uia uia est, saxosa loca loca saxosa  sunt, spinosa loca loca spinosa sunt: quod sunt, hoc sunt; quia proprie nominantur. In parabolis autem et similitudinibus potest una res multis nominibus appellari: ideo non est incongruum ut dicerem uobis, uia illa, loca illa saxosa, illa spinosa christiani mali sunt, ipsi sunt et zizania. Nonne agnus Christus? nonne et leo Christus? Inter feras et pecora, qui agnus agnus, qui leo leo: utrumque Christus. Illa singula per proprietatem: ista utrumque per similitudinem. Plus etiam est quod accidit, ut per similitudinem multum a se res distantes, uocentur uno nomine. Quod enim tam distat ab inuicem, quam Christus et diabolus? Tamen leo et Christus est appellatus, et diabolus. Christus leo: uicit leo, de tribu Iuda . Diabolus leo: Nescitis quia aduersarius uester diabolus tanquam leo rugiens circuit, querens quem deuoret ? Ergo et ille leo et ille leo: ille leo propter fortitudinem; ille leo propter feritatem: ille leo ad uincendum; ille leo ad nocendum. Ipse coluber diabolus est, serpens antiquus : numquid iussi sumus diabolum imitari, quando nobis dixit Pastor noster, Estote simplices ut columbe, astuti ut serpentes ?



CAPUT III.

3. Ad Christianos malos, ut mutentur. Ergo heri allocutus sum uiam, allocutus sum loca saxosa, allocutus sum loca spinosa: et dixi, Mutamini, cum potestis; dura aratro uersate [1 1Kb] , de agro lapides proiicite, de agro spinas euellite. Nolite habere durum cor, unde cito uerbum Dei pereat. Nolite habere tenuem terram, ubi radix caritatis alta non sedeat. Nolite curis et cupiditatibus secularibus offocare bonum semen, quod uobis spargitur laboribus nostris. Etenim Dominus seminat: sed nos operarii eius sumus. Sed estote terra bona. Heri diximus, et hodie omnibus dicimus: Ferat alius centenum, alius sexagenum, alius tricenum. In alio maior, in alio minor est fructus: sed omnes ad horreum pertinebunt. Heri ista diximus, hodie zizania alloquor: sed ipsi sunt oues zizania. O christiani mali! o qui implendo premitis Ecclesiam male uiuendo! corrigite uos antequam messis adueniat! Non dicatis, Peccaui, et quid accidit mihi ? Non perdidit Deus potentiam: sed a te exigit penitentiam. Hoc dico malis, et tamen christianis; hoc dico zizaniis. In agro enim sunt: et fieri potest ut qui hodie sunt zizania, cras sint frumentum. Ideo et triticum alloquor.



CAPUT Iu.

4. Ad bonos Christianos, ut malos tolerent. O uos, christiani, qui bene uiuitis, pauci inter multos suspiratis, pauci inter plurimos gemitis. Transiet hiems, ueniet estas, ecce aderit messis. uenient Angeli, qui possunt separare, et nesciunt errare. Nos in hoc tempore similes sumus seruis illis, de quibus dictum est: uis, imus et colligimus ea? uolebamus enim, si fieri possit, nullum malum remanere inter bonos. Sed dictum est nobis: Sinite utraque crescere usque ad messem. Quare? Tales enim estis, ut falli possitis. Denique audi: Ne forte, dum uultis  eradicare zizania, eradicetis simul et triticum. Quid boni facitis? Nonne messem meam uestra diligentia uastabitis? uenient messores: et exposuit qui sunt messores: Messores autem Angeli sunt. Nos homines sumus, Angeli messores sunt. Erimus quidem et nos, si cursum perfecerimus, equales Angelis Dei: sed modo quando stomachamur contra malos, adhuc homines sumus. Et nos modo audire debemus: Quapropter qui se putat stare, caueat ne cadat . Putatis enim, fratres mei, quia ista zizania non ascendunt apsidas? Putatis quia deorsum sunt, et sursum non sunt? Utinam hoc non simus. Mihi autem minimum est ut a uobis iudicer . Dico sane Charitati uestre, et in apsidis sunt frumenta, sunt zizania; et in populis sunt frumenta, sunt zizania. Boni tolerent malos: mali mutentur, et imitentur bonos. Omnes, si fieri potest, ad Deum pertineamus: omnes malitiam seculi huius in illius misericordia euadamus. Queramus dies bonos, quia in diebus malis sumus: sed in diebus malis non blasphememus, ut ad bonos dies peruenire possimus.



SERMO LXXIu  . De uerbis Euangelii Matthei, cap. XIII, 52, Ideo omnis Scriba eruditus in regno Dei, etc.

1. Scribe Iudeis quinam. Euangelica lectio admonet nos querere et explicare, quantum Dominus dederit, Charitati uestre, quis est Scriba eruditus in regno Dei, similis patrifamilias proferenti de thesauro suo noua et uetera. In hoc enim lectio ipsa conclusit: que sunt noua et uetera eruditi Scribe. Quos autem ueteres secundum consuetudinem Scripturarum nostrarum Scribas appellauerint, notum est, uidelicet qui Legis scientiam profiterentur. Tales enim in illo populo Scribe appellabantur; non quales appellantur in officiis iudicum, uel in consuetudine ciuitatum. Debemus enim non frustra intrare scholam, sed nosse in qua significatione Scripturarum uerba teneamus: ne cum aliquid de Scripturis sonuerit, quod in alio seculari usu intelligi solet, aberret auditor, et cogitando quod consueuit, non intelligat quod audiuit. Scribe ergo erant qui Legis scientiam profitebantur, ad quos libri Legis pertinebant uel custodiendi, uel pertractandi, uel etiam scribendi et intelligendi.

2. Scribe non eruditi in regno Dei. Tales Dominus noster iehsu Christus increpat, quod habeant claues regni celorum, neque ipsi intrent, neque alios intrare permittant; reprehendens scilicet Phariseos et Scribas, doctores Legis Iudeorum. De quibus alio loco ait: Que dicunt, facite; que autem faciunt, facere nolite: dicunt enim, et non faciunt . Quare uobis dictum est, Dicunt enim, et non faciunt, nisi quia sunt quidam de quibus ostenditur quod ait Apostolus, Qui predicas non furandum, furaris;  qui dicis non adulterandum, adulteras; qui abominaris idola, sacrilegium facis; qui in Lege gloriaris, per preuaricationem Legis Deum inhonoras. Nomen enim Dei per uos blasphematur in Gentibus ? Certe de his manifestum est dicere Dominum, Dicunt enim, et non faciunt. Sunt ergo Scribe illi, sed non eruditi in regno Dei,

3. Prefecti mali quomodo bona loquantur, et a subditis audiendi. Fortassis dicat aliquis uestrum: Et quomodo potest malus homo bona loqui; cum scriptum sit, ipso Domino dicente, Bonus homo de bono thesauro cordis sui profert bona, et malus homo de malo thesauro cordis sui profert mala. Hypocrite, quomodo potestis bona loqui, cum sitis mali ? Hac dicit, Quomodo potestis bona loqui, cum sitis mali? Hac dicit, Que dicunt, facite; que autem faciunt, facere nolite: dicunt enim, et non faciunt. Si dicunt, et non faciunt, mali sunt: si mali sunt, bona loqui non possunt: quomodo facimus quod ab ipsis audimus, cum ab ipsis bona audire non possimus? Hoc quomodo soluatur, aduertat Sanctitas uestra. Quidquid homo malus a se profert malum est; quidquid homo malus de corde suo profert, malum est: ibi est enim thesaurus malus. Quidquid autem homo bonus de corde suo profert, bonum est: ibi enim est thesaurus bonus. Unde ergo illi mali bona proferebant? Quia in cathedra Moysi sedebant. Nisi predixisset, Cathedram Moysi sedent ; nunquam malos audiri iussisset. Aliud enim erat, quod de malo sui cordis thesauro proferebant; aliud quod de cathedra Moysi, tanquam precones iudicis personabant. Quod dicit preco, nunquam preconi tribuetur, si ante iudicem dicat. Aliud est quod preco loquitur in domo sua, aliud quod preco loquitur audiens a iudice. Nam, uelit nolit, preco sonat uocem punitionis et amici sui. Item, uelit nolit, sonat uocem absolutionis et inimici sui. Da uocem de corde eius: absoluit amicum, punit inimicum. Da uocem de sella iudicis: punit amicum, absoluit inimicum. Da uocem Scribarum de corde eorum: audies, Manducemus et bibamus; cras enim moriemur . Da uocem de cathedra Moysi: audies, Non occides: Non adulterabis: Non furtum facies: Non falsum testimonium dices: Honora patrem et matrem : Diliges proximum tuum sicut te ipsum . Hoc tu fac, quod per os Scribarum cathedra sonat: non quod per cor Scribarum. Ita enim Domini sententiam utramque complectens, nec eris in una obediens, in altera reus; sed intelligis ambas concordare, et illud uerum respicis, quia bonus homo de bono thesauro cordis sui profert bona, et malus homo de malo profert mala: et illud, quia illi Scribe bona non loquerentur de thesauro malo cordis sui, sed bona loqui possent de thesauro cathedre Moysi.

4. Botrus in spinis. Non te ergo et illa turbabunt uerba Domini dicentis, Unaqueque arbor ex fructu cognoscitur. Numquid colligunt de spinis uuas, et de tribulis ficus ? Ergo Scribe et Pharisei Iudeorum spine et tribuli: et tamen, Que dicunt, facite;  que autem faciunt, facere nolite. Colligitur ergo de spinis uua, et de tribulis ficus, sicut dedit tibi secundum superiorem tractatum intellectum. Nam et aliquando in spinosa sepe uinee implicant se uites, et de rubo pendent botri. Audito nomine spinarum contempturus es uuam. Require radicem spinarum, et uide ubi inuenias. Sequere radicem botri pendentis, et uide ubi inuenias. Sic intellige aliud pertinere ad cor Pharisei, et aliud ad cathedram Moysi.

5. ueteres figure per Christum euacuate. Sed quare illi tales? Quia uelamen, inquit, positum est super cor eorum. Et non uident quia uetera transierunt et facta sunt omnia noua . Hinc illi tales, et quicumque etiam nunc tales. Unde uetera? Quia iamdiu predicantur. Unde noua? Quia ad regnum Dei pertinent. Quomodo ergo tollitur uelamen, dicit ipse Apostolus: Cum autem transieris ad Dominum, auferetur uelamen. Iudeus ergo non transiens ad Dominum, non pertendit aciem mentis in finem. Quomodo illo tempore in hac figura filii Isrel non pertendebant aciem oculorum suorum in finem, id est, in faciem Moysi. Facies enim Moysi splendida figuram habebat ueritatis: interpositum est uelamen, quia non poterant intendere adhuc splendorem uultus eius filii Isrel. Que figura euacuatur. Sic enim dixit Apostolus: Que euacuantur . Quare euacuantur? Quia ueniente imperatore imagines tolluntur de medio. Ibi spectatur imago, ubi imperator presens non est: ubi est autem ille cuius est imago, imago remouetur. Imagines ergo preferebantur, antequam ueniret imperator noster Dominus iehsu Christus. Imaginibus sublatis fulget presentia imperatoris. Ergo cum transierit quisque ad Dominum, auferetur uelamen. Sonabat enim uox Moysi per uelum, et facies Moysi non apparebat. Sic et modo Iudeis sonat uox Christi per uocem Scripturarum ueterum: uocem earum audiunt, faciem sonantis non uident. uolunt ergo ut auferatur uelamen? Transeant ad Dominum. Tunc enim non auferuntur uetera, sed conduntur in thesauro, ut iam sit Scriba eruditus in regno Dei, profereus de thesauro suo, nec noua sola, nec uetera sola. Nam si noua sola, aut uetera sola protulerit; non est Scriba eruditus in regno Dei proferens de thesauro suo noua et uetera. Si dicit ea, et non facit ea; de cathedra profert, non de thesauro cordis sui. Et uerum dicimus Sanctitati uestre; que de ueteri proferuntur, per nouum illustrantur. Ideo transitur ad Dominum, ut auferatur uelamen.



SERMO LXXu [* 1Kb]  . De uerbis Euangelii Matthei, cap. XIu, 24-33, Nauicula autem in medio mari iactabatur fluctibus, etc.  .



CAPUT PRIMUM.

1. Altior significatio latet  in re gesta. Euangelii lectio quam modo audiuimus, admonet humilitatem omnium nostrum, uidere et cognoscere ubi simus, et quo nobis tendendum et festinandum sit. Non enim nichil significat nauis illa portans discipulos, que contrario uento laborabat in fluctibus. Neque sine causa Dominus relictis turbis ascendit in montem, ut solus oraret; deinde ueniens ad discipulos suos, periclitantes inuenit, ambulans super mare, et confirmauit eos ascendens in nauem, fluctusque placauit. Quid autem mirum, si omnia placare potest, qui condidit omnia? Tamen posteaquam ascendit in nauem, uenerunt qui portabantur, dicentes: uere Filius Dei es tu. Sed ante istam euidentiam turbati sunt, uidentes eum super mare. Dixerunt enim: Phantasma est. Ille autem ascendens in nauem, abstulit fluctuationem mentis de cordibus ipsorum, ubi iam amplius dubitatione periclitabantur mente, quam corpore in fluctibus.



CAPUT II.

2. Quid significet transitus maris in naui. In omnibus tamen que fecit Dominus, admonet nos quemadmodum hic uiuamus. Nemo quippe in hoc seculo non peregrinus est: quamuis non omnes ad patriam redire desiderent. Ex ipso autem itinere fluctus tempestatesque patimur: sed opus est uel in naui simus. Nam si in naui pericula sunt, sine naui certus interitus. Quantasuis enim uires habeat lacertorum qui natat in pelago, aliquando magnitudine maris uictus absorbetur et mergitur. Opus est ergo ut in naui simus, hoc est, ut in ligno portemur, ut mare hoc transire ualeamus. Hoc autem lignum, quo infirmitas nostra portatur, crux est Domini, in qua signamur, et ab huius mundi submersionibus uindicamur. Patimur fluctus: sed ille Deus est, qui opituletur nobis.

3. Christi in monte oratio. Quod enim ascendit relictis turbis solus Dominus orare in montem, mons ille alta celorum significat. Relictis enim turbis, solus Dominus post resurrectionem ascendit in celum, et ibi interpellat pro nobis, sicut Apostolus dicit . Est ergo quod significat, relictis turbis, ascendit in montem ut solus oraret. Solus enim est adhuc primogenitus a mortuis, post resurrectionem corporis ad dexteram Patris, pontifex et aduocatus precum nostrarum. Caput Ecclesie sursum est, ut cetera membra sequantur in finem. Si ergo interpellat pro nobis, quasi in montis uerticem, super celsitudinem omnium creaturarum, solus orat.



CAPUT III.

4. Nauis iactata tempestate. Interea nauis portans discipulos, id est, Ecclesia, fluctuat et quatitur tempestatibus tentationum: et non quiescit uentus contrarius, id est, aduersans ei diabolus, et impedire nititur ne perueniat ad quietem. Sed maior est qui interpellat pro nobis. Nam in ista nostra fluctuatione in qua laboramus, dat nobis fiduciam, ueniens ad nos, et confortans nos: tantum ne turbati in naui excutiamus nos, et proiiciamus in mare. Quia etsi turbatur nauis, nauis est tamen. Sola portat discipulos, et recipit Christum. Periclitatur quidem in mari: sed sine illa statim peritur. Tene te  itaque in naui, et roga Deum. Deficientibus enim omnibus consiliis, cum neque gubernacula suffecerint, et ipsa uelorum extensio maiori periculo quam utilitati fuerit; dimissis humanis omnibus adiutoriis et uiribus, sola restat nautis intentio deprecandi et uoces ad Deum fundendi. Qui ergo prestat nauigantibus, ut perueniant ad portum, numquid Ecclesiam suam dimissurus est, ut eam non perducat ad requiem?



CAPUT Iu.

5. Tempestas absente Domino. Tamen, fratres, maxima perturbatio in ista naui non est, nisi in absentia Domini. In Ecclesia constitutus, absentem habet Dominum? Quando habet absentem Dominum? Quando uincitur aliqua cupiditate. Quomodo enim quodam loco in sacramento dictum accipitur, Sol non occidat super iracundiam uestram; neque detis locum diabolo : intelligitur autem, non de isto sole qui habet quamdam sublimitatem [1 1Kb] inter celestia uisibilia, qui communiter uideri potest et a nobis et a bestiis; sed de illa luce, quam non uident nisi pura corda fidelium sicut dictum est, Erat lumen uerum, quod illuminat omnem hominem uenientem in hunc mundum . Hoc enim lumen uisibilis solis etiam pecora minutissima et breuissima illuminat. Est ergo lumen uerum iustitia atque sapientia, quod desinit mens uidere, cum perturbatione iracundie fuerit tanquam nubilo superata: et tunc quasi occidit sol super iracundiam hominis. Sic et in ista naui, cum absens est Christus, suis quisque tempestatibus quatitur et iniquitatibus et cupiditatibus suis. Dicit enim tibi Lex, uerbi gratia, Ne falsum testimonium dicas . Si intelligas testimonii ueritatem, lucem habes in mente: si autem turpis lucri cupiditate superatus, statueris animo falsum dicere testimonium, iam incipies absente Christo tempestate turbari; fluctuabis fluctibus auaritie tue, periclitaberis tempestate concupiscentiarum tuarum, et quasi absente Christo pene submergeris.



CAPUT u.

6. Retro respicere, quid. Quam metuendum est, ne auertatur nauis, et retro respiciat? quod fit, cum relicta spe celestium premiorum, ad ea que uidentur et transeunt, detorquente cupiditate quisque conuertitur. Nam et tentationibus libidinum qui perturbatur, et tamen in ea que intus sunt conspicit, non est usque adeo desperatus, ueniam delictis suis deprecans, et intentus euincere atque transmeare rabiem seuientis maris. Qui uero ita detorquetur ab se, ut dicat in corde suo, Non uidet Deus; non enim de me cogitat, aut curat an peccem: uertit proram, fertur procella, et unde ueniebat impellitur. Sunt enim multe cogitationes in cordibus hominum: et fluctibus huius seculi, et multis tempestatibus nauis Christo absente turbatur.



CAPUT uI.

7. uigilia noctis quarta. Fides crucis. Quarta uero uigilia noctis, finis est noctis: una enim uigilia tribus horis constat. Significat ergo, quod iam in fine seculi subuenit Dominus, et uidetur ambulare super aquas. Quanquam enim turbetur tentationum  procellis hec nauis, uidet tamen glorificatum Deum ambulare super omnes tumores maris; hoc est, super omnes huius seculi principatus. Antea enim dictum est ex uoce passionis eius, quia secundum carnem cum demonstraret humilitatis exemplum, euanuerunt aduersus eum fluctus maris, quibus cessit uoluntate pro nobis, ut impleretur illa prophetia: ueni in altitudinem maris, et tempestas demersit me . Non enim repulit falsos testes, nec seuientem clamorem dicentium, Crucifigatur . Rabida corda et ora furentium non potestate compressit, sed patientia tolerauit. Fecerunt ei quanta uoluerunt: quia factus est obediens usque ad mortem, mortem autem crucis . Postea uero quam resurrexit a mortuis, ut pro discipulis in Ecclesia tanquam in naui constitutis, et fide crucis sue tanquam ligno portatis, et tentationibus huius seculi tanquam fluctibus maris periclitantibus, solus oraret; cepit nomen eius honorari et in hoc seculo, in quo contemptus, accusatus, occisus est: ut qui uenerat secundum passionem carnis in altitudinem maris, et tempestas demerserat eum, iam superborum ceruices tanquam spumam undarum sui nominis honore calcaret. Sicut nunc Dominum uidemus tanquam ambulantem super mare, sub cuius pedibus totam huius seculi rabiem subiectam esse conspicimus.



CAPUT uII.

8. Error discipulorum errores figurat hereticorum. Sed accedunt periculis tempestatum etiam errores hereticorum; et non desunt qui sic tentent animos eorum qui sunt in naui, ut dicant Christum non fuisse natum de uirgine, nec uerum corpus habuisse, sed oculis uisum esse quod non erat. Et iste opiniones hereticorum  nunc nate sunt, quando iam nomen Christi per omnes gentes clarificatur, tanquam Christo iam ambulante super mare. Tentati discipuli dixerunt, Quia phantasma est. Sed ille nos aduersus istas pestes sua uoce confirmat, dicens, Fidite, ego sum; nolite timere. uano enim timore homines de Christo ista senserunt, attendentes honorem eius et maiestatem: et non putant quod sic potuerit nasci, qui sic meruit clarificari, tanquam expauescentes super mare ambulantem. Quo facto, honoris eius excellentia figuratur: atque ita quod phantasma esset, existimant. Sed cum ille dicit, Ego sum; quid aliud dicit, nisi non in [1 1Kb] se esse quod non est? Itaque si carnem ostendit, caro erat; si ossa, ossa erant; si cicatrices, cicatrices erant. Non enim erat in illo, Est, et Non; sed, Est in illo erat, sicut Apostolus dicit . Inde est uox illa, Fidite, ego sum; nolite timere. Hoc est, Nolite sic expauescere meam dignitatem, ut mihi uelitis auferre ueritatem. Etsi super mare ambulo, etsi elationes et fastus seculares tanquam rabidos fluctus sub pedibus habeo, tamen uerus homo apparui, tamen uerum de me Euangelium meum predicat, quod ex uirgine natus sim, quod uerbum caro factus sim; quod uerum dixi, Palpate, et uidete, quia spiritus  ossa non habet, sicut me uidetis habere : quod manus dubitantis uera uulnerum meorum uestigia tractauerunt. Itaque, Ego sum; nolite timere.



CAPUT uIII.

9. Error alius itidem figuratus. Non autem illos solos significat ista res, quod putauerunt discipuli quia phantasma est; non illos solos designat, qui humanam carnem habuisse Dominum negant, et aliquando etiam eos qui in naui sunt ceca prauitate perturbant: sed etiam illos qui Dominum putant in aliquo fuisse mentitum, et ea que minatus est impiis, euentura esse non credunt. Quasi in parte sit uerax et in parte mendax, ueluti phantasma apparens in uerbis, quasi quod est et non est. Sed qui bene intelligunt uocem dicentis, Ego sum; nolite timere: iam credunt omnia uerba Domini, ut quemadmodum sperant premia que promittit, ita penas timeant quas minatur. Sicut enim uerum est quod dicturus est ad dexteram positis, uenite, benedicti Patris mei, percipite regnum quod uobis paratum est ab initio mundi: ita uerum est quod audituri sunt ad sinistram constituti, Ite in ignem eternum, qui paratus est diabolo et angelis eius . Nam et ista opinio, qua putant homines Christum non uera fuisse iniquis et perditis comminatum, ex hoc nata est, quia uident populos multos et innumerabiles turbas nomini eius esse subiectas: ut ex eo illis uideatur Christus phantasma esse, quia super mare ambulabat; id est, ideo uideatur mentiri in comminatione penarum, quia quasi non potest perdere tam innumerabiles populos, qui nomini eius et honori subiecti sunt. Sed audiant dicentem, Ego sum. Illi ergo non timeant, qui ueracem in omnibus Christum credentes, non solum id quod promisit appetunt, sed etiam fugiunt quod minatus est: quia etiamsi super mare ambulat, id est, omnia genera hominum in isto seculo constituta illi subiecta sunt; tamen non est phantasma, et ideo non mentitur cum dicit, Non omnis qui mihi dicit, Domine, Domine, intrabit in regnum celorum .



CAPUT IX.

10. Petrus ambulans super mare. Quid ergo significat etiam quod Petrus ausus est ad illum uenire super aquas? Gestat enim Petrus Ecclesie plerumque personam. Quid ergo aliud dictum putamus, Domine, si tu es, iube me uenire ad te super aquas: nisi, Domine, si tu uerax es, et in nullo mentiris, clarificetur etiam Ecclesia tua in isto seculo, quia hoc de te prophetia predicauit? Ambulet ergo super aquas, et sic ad te ueniat illa cui dictum est, uultum tuum deprecabuntur diuites plebis . Sed quoniam Dominum laus humana non tentat, homines autem sepe in Ecclesia humanis laudibus et honoribus perturbantur, et prope merguntur; ideo Petrus trepidauit in mari, magnam uim tempestatis exhorrens. Quis enim non timet illam uocem: Qui uos felices dicunt, in errorem uos mittunt, et conturbant semitas pedum uestrorum ? Et quia luctatur animus aduersus concupiscentiam laudis humane, bonum est in tali periculo ad orationem et deprecationem conuertatur: ne forte qui laude mulcetur  uituperatione subruatur atque mergatur. In unda exclamet titubans Petrus, et dicat, Domine, salua me. Porrigit enim Dominus manum: et quamuis increpet, dicens, Modice fidei, utquid dubitasti? quare non recto itinere illum intuens ad quem tendebas, nonnisi in Domino gloriatus es? tamen a fluctibus rapit, et confitentem infirmitatem suam atque illius auxilium postulantem, perire non sinit. Recepto autem Domino in naui, confirmata fide atque omni dubitatione sublata, sedatisque tempestatibus maris, ut iam ad terre stabilitatem securitatemque ueniatur, adorant omnes dicentes, uere Filius Dei es tu. Hoc est enim gaudium sempiternum, quo perspicua ueritas, et uerbum Dei, et Sapientia per quam facta sunt omnia, et eminentia misericordie eius, et cognoscitur et amatur.



SERMO LXXuI [* 1Kb]  . Rursus in Matthei cap. XIu, 24-33, de Domino ambulante super aquas maris, et de Petro titubante  .



CAPUT PRIMUM.

1. Mare, seculum. Petrus Ecclesie typus. Euangelium quod recentissime recitatum est de Domino Christo, qui super aquas maris ambulauit; et de apostolo Petro, qui ambulans timendo titubauit, et diffidendo mersus, confitendo rursus emersit; admonet nos intelligere mare presens seculum esse, Petrum uero apostolum Ecclesie unice typum. Ipse enim Petrus in Apostolorum ordine primus, in Christi amore promptissimus, sepe unus respondet pro omnibus. Ipse denique Domino Iesu Christo requirente, quemnam homines dicerent eum esse, et opiniones uarias hominum discipulis respondentibus, rursusque Domino interrogante et dicente, uos autem quem me esse dicitis? respondit Petrus, Tu es Christus Filius Dei uiui. Unus pro multis dedit responsum, unitas in multis. Tunc ei Dominus ait: Beatus es, Simon Bar-Iona, quia non reuelauit tibi caro et sanguis, sed Pater meus qui est in celis. Deinde addidit: Et ego dico tibi. Tanquam diceret: Quia tu dixisti mihi, Tu es Christus Filius Dei uiui: et ego dico tibi, Tu es Petrus. Simon quippe antea uocabatur. Hoc autem ei nomen, ut Petrus appellaretur, a Domino impositum est: et hoc in ea figura, ut significaret Ecclesiam. Quia enim Christus petra, Petrus populus christianus. Petra enim principale nomen est. Ideo Petrus a petra, non petra a Petro: quomodo non a christiano Christus, sed a Christo christianus uocatur. Tu es ergo, inquit, Petrus; et super hanc petram quam confessus es, super hanc petram quam cognouisti, dicens, Tu es Christus Filius Dei uiui, edificabo Ecclesiam meam : id est, Super me ipsum Filium Dei uiui, edificabo Ecclesiam meam. Super me edificabo te, non me super te.



CAPUT II.

2. Ecclesia non super homines, sed super Christum edificata. Nam uolentes homines edificari super homines, dicebant: Ego quidem sum  Pauli, ego autem Apollo, ego uero Cephe, ipse est Petrus. Et alii qui nolebant edificari super Petrum, sed super petram, Ego autem sum Christi. Apostolus autem Paulus ubi cognouit se eligi, et Christum contemni: Diuisus est, inquit, Christus? Numquid Paulus pro uobis crucifixus est? aut in nomine Pauli baptizati estis ? Quomodo non in Pauli, sic nec in Petri; sed in nomine Christi: ut Petrus edificaretur super petram, non petra super Petrum.

3. Petrus primo beatus, et mox satanas dictus. Idem ergo Petrus a petra cognominatus beatus, Ecclesie figuram portans, apostolatus principatum tenens, continuo post paululum iam audito quod beatus esset, iam audito quod Petrus esset, iam audito quod supra petram edificandus esset [1 1Kb] , posteaquam audiuit futuram Domini passionem, quia predixerat eam cito futuram discipulis suis, displicuit ei. Timuit ne perderet morientem, quem confessus fuerat uite fontem. Turbatus est, dicens: Absit a te, inquit, Domine; non fiet istud. Propitius esto tibi, Deus; nolo te mori. Petrus dicebat Christo, Nolo te mori; sed melius dicebat Christus, uolo pro te mori. Denique continuo reprehendit, quem paulo ante laudauerat; et quem beatum dixerat, satanam appellat. Redi, inquit, post me, satana; scandalum mihi es: non enim sapis que Dei sunt, sed que sunt hominum . Quid nos uult facere ex hoc quod sumus, qui sic culpat quod homines sumus? uultis scire quid nos uelit facere? Audite Psalmum: Ego dixi, Dii estis, et filii Excelsi omnes. Sed humana sapiendo: uos autem sicut homines moriemini . Idem ipse Petrus paulo ante beatus, postea satanas, in momento uno, infra pauca uerba. Miraris differentiam nominum, differentias attende causarum. Quid miraris, quia paulo ante beatus, postea satanas? Attende causam quare beatus. Quia non tibi reuelauit caro et sanguis, sed Pater meus qui in celis est. Ideo beatus, quia tibi non caro et sanguis reuelauit. Si enim caro et sanguis hoc tibi reuelaret; de tuo: quia uero non caro et sanguis tibi reuelauit, sed Pater meus qui in celis est; de meo, non de tuo. Quare de meo? Quia omnia que habet Pater, mea sunt . Ecce audisti causam, quare beatus, et quare Petrus. Quare autem illud quod horrescimus, et repetere nolumus? Quare, nisi quia de tuo? Non enim sapis que Dei sunt, sed que sunt hominum.



CAPUT III.

4. In Petro firmi et infirmi figurati. Hoc intuentes nos Ecclesie membrum, discernamus quid de Dei, quid de nostro. Tunc enim non titubabimus, tunc in petra fundabimur, fixi et stabiles erimus aduersus uentos, imbres, flumina, tentationes uidelicet presentis seculi. Illum tamen uidete Petrum, qui tunc erat figura nostra: modo fidit, modo titubat; modo immortalem confitetur, modo timet ne moriatur. Proinde quia Ecclesia Christi habet firmos, habet et infirmos; nec sine firmis potest esse, nec sine infirmis: unde dicit Paulus apostolus, Debemus autem nos firmi, infirmorum onera sustinere ; in  eo quod dixit Petrus, Tu es Christus Filius Dei uiui, firmos significat; in eo autem quod trepidat et titubat, et Christum pati non uult, mortem timendo, uitam non agnoscendo, infirmos Ecclesie significat. In illo ergo uno apostolo, id est, Petro, in ordine Apostolorum primo et precipuo, in quo figurabatur Ecclesia, utrumque genus significandum fuit, id est, firmi et infirmi: quia sine utroque non est Ecclesia.

5. Homo in se infirmus, potens in Domino. Hinc est ergo et quod modo lectum est, Domine, si tu es, iube me uenire ad te super aquas. Si tu es, iube me: non enim possum hoc in me, sed in te. Agnouit quid sibi esset a se, quid ab illo, cuius uoluntate credidit se posse, quod nulla infirmitas humana possit. Ergo, Si tu es, iube: quia cum iusseris, fiet. Quod ego non ualeo presumendo, tu potes iubendo. Et Dominus, ueni, inquit. Et sine ulla dubitatione Petrus ad uerbum iubentis, ad presentiam sustentantis, ad presentiam regentis sine ulla cunctatione desiluit in aquas, et ambulare cepit. Potuit quod Dominus, non in se, sed in Domino. Fuistis enim aliquando tenebre, nunc autem lux; sed in Domino . Quod nemo potest in Paulo, nemo in Petro, nemo in alio ullo Apostolorum, hoc potest in Domino. Ideo bene Paulus utiliter se contemnens, illum commendans: Numquid Paulus, inquit, pro uobis crucifixus est? aut in nomine Pauli baptizati estis? Non ergo in me, sed mecum; non sub me, sed sub illo.



CAPUT Iu.

6. Infirmitatis proprie cognitio necessaria ad gratiam obtinendam. Ergo ambulauit Petrus super aquas in iussu Domini, sciens hoc se a se habere non posse. Fide ualuit quod humana infirmitas non ualeret. Hi sunt firmi Ecclesie. Attendite, audite, intelligite, agite. Neque enim agendum est cum firmis alibi [1 1Kb] , ut sint infirmi: sed agendum est cum infirmis, ut sint firmi. Multos autem impedit a firmitate presumptio firmitatis. Nemo erit a Deo firmus, nisi qui se a se ipso sentit infirmum. Pluuiam uoluntariam segregans Deus hereditati sue. Quid preceditis, qui quod dicturus sum nostis? Temperetur uelocitas, ut sequatur tarditas. Hoc dixi, et hoc dico: audite, capite, facite. Nemo a Deo fit firmus, nisi qui se a se ipso sentit infirmum. Pluuiam ergo uoluntariam, sicut Psalmus dicit, uoluntariam; non meritorum nostrorum, sed uoluntariam. Pluuiam ergo uoluntariam segregans Deus hereditati sue: etenim infirmata est; tu uero perfecisti eam . Quia pluuiam uoluntariam segregasti, non attendens hominum merita, sed tuam gratiam et misericordiam. Infirmata est ergo ipsa hereditas, et agnouit se infirmam in se, ut firma esset in te. Non firmaretur, si non infirmaretur, ut abs te in te perficeretur.



CAPUT u.

7. Paulus infirmitatem suam agnoscens perficitur. uide huius hereditatis portiunculam Paulum, uide infirmatum, qui dixit: Non sum idoneus uocari Apostolus, quia persecutus sum Ecclesiam Dei. Quare ergo Apostolus es? Gratia Dei sum quod  sum. Non sum idoneus, sed gratia Dei sum quod sum. Infirmatus est Paulus, tu uero perfecisti eum. Iamuero quia gratia Dei est quod est, uide quid sequatur: Et gratia eius in me non fuit uacua, sed pius omnibus illis laboraui. uide ne presumptione perdas, quod infirmitate meruisti. Bene hoc, bene: Non sum idoneus uocari Apostolus; gratia eius sum quod sum; et gratia eius in me non fuit uacua: omnia optime. Sed, Plus illis omnibus laboraui: quasi tibi cepisti tribuere, quod paulo ante Deo dederas. Agnosce, et sequere: Non ego autem, sed gratia Dei mecum . Bene, infirme: firmissime eris exaltatus, quia non es ingratus. Tu es idem ipse Paulus in te paruus, in Domino magnus. Tu es qui ter Dominum rogasti, ut stimulus carnis, angelus satane, a quo colaphizabaris, auferretur a te. Quid tibi dictum est? quid audisti quando hoc petisti? Sufficit tibi gratia mea; nam uirtus in infirmitate perficitur. . Etenim infirmatus est, tu uero perfecisti eum.

8. Petrus potens non in se, sed in Domino. Sic et Petrus, Iube me, inquit, uenire ad te super aquas. Homo audeo, sed non hominem rogo. Iubeat Deus homo, ut possit quod non potest homo. ueni, inquit. Et descendit, et cepit ambulare super aquas: et potuit Petrus, quia iusserat petra. Ecce quid Petrus in Domino; quid in se? uidens uentum ualidum, timuit; et cum cepisset mergi, exclamauit: Domine, pereo, libera me. Presumpsit de Domino, potuit de Domino: titubauit ut homo, rediit ad Dominum. Si dicebam, Motus est pes meus. Psalmus loquitur, sancti cantici uox est; et si agnoscamus, et nostra: imo si uelimus, et nostra est. Si dicebam, motus est pes meus, Quare motus, nisi quia meus? Et quid sequitur? Misericordia tua, Domine, adiuuabat me . Non uirtus mea; sed misericordia tua. Numquid enim Dominus deseruit titubantem, quem audiuit inuocantem? Ubi est illud, Quis inuocauit Deum, et desertus est ab eo ? Ubi et illud, Et omnis qui inuocauerit nomen Domini, saluus erit ? Continuo porrigens adiutorium dextere sue, leuauit mergentem, increpauit diffidentem: Modice fidei, quare dubitasti? De me presumpsisti, de me dubitasti.



CAPUT uI.

9. In seculi aduersitate seu felicitate cupiditas tempestas est. Eia, fratres, sermo concludendus est. Attendite seculum quasi mare, uentus ualidus, et magna tempestas. Unicuique sua cupiditas, tempestas est. Amas Deum; ambulas super mare, sub pedibus tuis est seculi tumor [1 1Kb] . Amas seculum; absorbebit te. Amatores suos uorare nouit, non portare. Sed cum fluctuat cupiditate cor tuum, ut uincas tuam cupiditatem, inuoca Christi diuinitatem. Putatis tunc esse uentum contrarium, quando est huius seculi aduersitas? Quando enim bella, quando tumultus, quando fames, quando pestilentia, quando cuique hominum, etiam singulo euenit priuata calamitas, tunc putatur uentus aduersus, ibi putatur inuocandus Deus. Quando autem temporali felicitate seculum arridet, quasi non est uentus contrarius. Noli hinc interrogare temporis tranquillitatem: interroga, sed tuam cupiditatem.  uide si tranquillitas est in te; uide si non te subuertit uentus interior: hoc uide. Magne uirtutis est, cum felicitate luctari, ne illiciat, ne corrumpat, ne ipsa subuertat felicitas. Magne, inquam, uirtutis est, cum felicitate luctari; magne felicitatis est, a felicitate non uinci. Disce calcare seculum: memento fidere in Christo. Et si motus est pes tuus, si titubas, si aliqua non superas, si mergi incipis, dic: Domine, pereo, libera me. Dic, Pereo; ne pereas. Solus enim a morte carnis liberat te, qui mortuus est in carne pro te. Conuersi ad Dominum, etc.



SERMO LXXuII [* 1Kb]  . De uerbis Euangelii Matthei, cap. Xu, 21-28, Egressus iehsu de Genezareth, secessit in partes Tyri et Sidonis, et ecce mulier Chananea, etc.  .



CAPUT PRIMUM.

1. Chananea mulier humilitatis exemplum. Chananea ista mulier, que modo nobis [1 1Kb] lectione euangelica commendata est, prebet nobis humilitatis exemplum, et pietatis uiam: ab humilitate in alta surgere ostendit. Erat autem, sicuti apparet, non de populo Isrel, unde Patriarche, unde Prophete, unde parentes Domini nostri Iesu Christi secundum carnem; unde ipsa uirgo Maria, que peperit Christum. Non ergo ex isto populo erat hec mulier: sed erat ex Gentibus. Nam, sicut audiuimus, secessit Dominus in partes Tyri et Sidonis, et inde mulier Chananea de finibus illis egressa, petebat beneficium instantissime curande filie sue, que male a demonio uexabatur. Tyrus et Sidon non erant ciuitates populi Isrel, sed Gentium; quamuis uicine illi populo. Clamabat ergo auida impetrandi beneficii, fortiterque pulsabat: et dissimulabatur ab ea [2 1Kb] , non ut misericordia negaretur, sed ut desiderium accenderetur; nec solum ut desiderium accenderetur, sed, sicut ante dixi, ut humilitas commendaretur. Clamabat ergo tanquam Domino non audiente, sed quod facturus erat in silentio disponente. Discipuli rogauerunt pro illa Dominum, et dixerunt: Dimitte illam, quia clamat post nos. Et ille: Non sum missus nisi ad oues que perierunt domus Isrel.



CAPUT II.

2. Quomodo Christus nonnisi ad Isrelitas missus. Solutio questionis. Hic uerborum istorum oritur questio: Unde nos ad ouile Christi de Gentibus uenimus, si non est missus nisi ad oues que perierunt domus Isrel? Quid sibi uult huius secreti tam alta dispensatio, ut cum Dominus sciret quare ueniret, utique ut Ecclesiam haberet in omnibus Gentibus, non se missum dixerit, nisi ad oues que perierunt domus Isrel? Intelligimus ergo presentiam corporis sui, natiuitatem suam, exhibitionem miraculorum, uirtutemque resurrectionis in illo populo eum ostendere debuisse; ita fuisse dispositum, sic ab initio commendatum, hoc predictum, hoc impletum: quia  Christus iehsu ad gentem Iudeorum uenire debuit uidendus, occidendus, et lucraturus [1 1Kb] eos inde quos ante presciuit. Non enim damnata illa plebs est, sed uentilata. Ibi erat palee multitudo, ibi granorum occulta dignitas: ibi quod incenderetur, ibi unde horreum repleretur. Nam unde Apostoli nisi inde? unde Petrus? unde ceteri?

3. Saulus in Paulum mutatus. Ratio mutati nominis Sauli in Pauli. Unde ipse Paulus, primo Saulus? hoc est, primo superbus, post humilis. Nam quando Saulus, a Saüle nomen deriuatum erat. Saül autem rex superbus: in regno autem Dauid humilem persequebatur . Quando ergo Saulus, qui postea Paulus, tunc utique superbus, tunc persecutor innocentium, tunc uastator Ecclesie. Acceperat enim litteras  a sacerdotibus, ut exhiberet quoscumque inuenisset christianos ad luenda supplicia. Cum pergit, cum anhelat cedes, cum sitit sanguinem, celesti Christi uoce prostratus est persecutor, erectus est predicator . Impletum in illo quod scriptum est in propheta: Ego percutiam, et ego sanabo . Hoc enim percutit Deus, quod se in homine extollit aduersus Deum. Non est impius medicus, qui tumorem ferit, qui putredinem secat aut urit. Dolorem ingerit: ingerit, sed ut perducat ad sanitatem. Molestus est: sed nisi esset, utilis non esset. Prostrauit ergo Christus una uoce Saulum, erexit Paulum: hoc est, prostrauit superbum, erexit humilem. Nam que fuit ratio mutandi sibi nominis, ut cum Saulus antea uocaretur, postea se Paulum dici uellet; nisi quia Sauli nomen in se agnouit, cum persequeretur, fuisse superbie? Elegit ergo humile nomen, ut Paulus, hoc est minimus, uocaretur. Paulum enim, minimum est. Paulum nichil aliud est, quam paruum. De quo nomine iam glorians, humilitatemque commendans: Ego, inquit, sum minimus Apostolorum. Unde ergo, unde iste, nisi ex populo Iudeorum? Inde alii Apostoli, inde Paulus, inde quos commendat idem Paulus, quod uiderint Dominum post resurrectionem. Dicit enim eum uisum ferme a quingentis fratribus simul, ex quibus plures manent usque adhuc, quidam autem dormierunt .

4. Iudei audito Petro conuersi. Oues ad quas Christus missus est. Ex illo autem populo etiam illi, qui, cum Petrus loqueretur, commendans passionem, resurrectionem diuinitatemque Christi, accepto Spiritu sancto, quando illi omnes, in quos uenit Spiritus sanctus, linguis omnium gentium sunt locuti, compuncti spiritu, qui audiebant ex populo Iudeorum, quesierunt consilium salutis sue, intelligentes se reos sanguinis Christi: quod eum ipsi crucifixerint, ipsi occiderint, in cuius nomine occisi a se uiderent tanta miracula fieri, uiderent Spiritus sancti presentiam.



CAPUT III.

Querentes ergo consilium, responsum acceperunt: Agite penitentiam, et baptizetur unusquisque uestrum in nomine Domini nostri Iesu Christi;  et dimittentur uobis peccata uestra. Quis desperaret sibi donanda peccata, quando crimen occisi Christi reis donabatur? Conuersi sunt ex ipso populo Iudeorum: conuersi sunt, baptizati sunt. Ad mensam Domini accesserunt, et sanguinem quem seuientes fuderunt, credentes biberunt. Quemadmodum autem sint conuersi, quam plane atque perfecte, indicant Actus Apostolorum. Nam omnia que possidebant, uendiderunt, atque pretia rerum suarum ad pedes Apostolorum posuerunt; et distribuebatur unicuique sicut opus cuique erat: et nemo dicebat aliquid proprium, sed erant illis omnia communia. Et erat illis, sicut scriptum est, anima una et cor unum in Deum . Ecce sunt oues de quibus dixit, Non sum missus, nisi ad oues que perierunt domus Isrel. Illis enim exhibuit presentiam suam, pro illis in se seuientibus crucifixus orauit, dicens: Pater, ignosce illis, quia nesciunt quid faciunt . Intelligebat medicus phreneticos mente perdita medicum occidentes, et occidendo medicum nescientes, sibi medicamentum facientes. De Domino enim occiso omnes [1 1Kb] curati sumus, illius sanguine redempti, pane illius corporis a fame liberati. Hanc ergo presentiam Christus Iudeis exhibuit. Hoc ergo ait, Non sum missus, nisi ad oues que perierunt domus Isrel: ut illis presentiam sui corporis exhiberet; non ut oues quas habebat in Gentibus, contemneret et preteriret.



CAPUT Iu.

5. Ad gentes Christus non missus est, sed misit. Ad Gentes enim ipse non iuit, sed discipulos misit. Et illic impletum est quod propheta dixit: Populus quem non cognoui, seruiuit mihi. uidete quam alta, quam euidens, quam expressa prophetia: Populus quem non cognoui, id est, cui presentiam meam non exhibui, seruiuit mihi. Quomodo? Sequitur, In auditu auris obaudiuit mihi : hoc est, non uidendo, sed audiendo crediderunt. Ideo Gentium maior laus. Illi enim uiderunt, et occiderunt: Gentes audierunt, et crediderunt. Ad Gentes autem uocandas et congregandas, ut impleretur quod modo cantauimus, Congrega nos de Gentibus, ut confiteamur nomini tuo, et gloriemur in laude tua , ille Paulus apostolus missus est. Minimus ille factus magnus, non per se, sed per eum quem persequebatur, missus est ad Gentes, ex latrone pastor, ex lupo ouis. Missus est ad Gentes ille apostolus minimus, et multum laborauit in Gentibus, et per eum Gentes crediderunt. Testes sunt eius Epistole.

6. Filia Archisynagogi, et Hemorrhoissa. Habes hoc et in Euangelio sacratissime figuratum. Filia Archisynagogi quedam defuncta erat, pater eius rogabat Dominum, ut iret ad eam: egram reliquerat et in periculo constitutam. Ibat Dominus ad uisitandam et sanandam egram: interea mortua nuntiata est, et dictum est patri, Puella mortua est, noli iam uexare magistrum. Dominus autem qui sciebat se posse mortuos suscitare, non abstulit spem desperato, et ait patri: Noli timere, tantum crede. Pergebat ad puellam:  atque in itinere inter turbas, quomodo potuit, coarctauit se quedam mulier, que fluxum sanguinis patiebatur, et diuturno illo languore in medicos frustra omnia que habebat impenderat. Ubi fimbriam uestimenti eius tetigit, sana facta est. Et Dominus: Quis me tetigit? Admirantes discipuli qui nesciebant quid esset factum, et uidebant eum a turbis comprimi, et de una que leuiter tetigerat fuisse sollicitum, responderunt: Turba te premit, et dicis, Quis me tetigit? Et ille: Tetigit me aliquis. Nam isti premunt, illa tetigit. Corpus ergo Christi multi moleste premunt, pauci salubriter tangunt  . Tetigit me, inquit, aliquis. Ego enim sensi de me uirtutem exiisse. At ubi uidit illa non se latuisse, prouoluta est ante pedes eius, et confessa est quid esset factum. Post hec perrexit, peruenitque quo tendebat, et puellam filiam Archisynagogi inuentam mortuam suscitauit .



CAPUT u.

7. Res de illis narrata licet uere gesta, tamen figura est. Factum quidem est, et ita ut narratur, impletum: sed tamen etiam ipsa, que a Domino facta sunt, aliquid significantia erant, quasi uerba, si dici potest, uisibilia et aliquid significantia. Quod maxime apparet in eo quod preter tempus poma quesiuit in arbore, et quia non inuenit, arbori maledicens aridam fecit . Hoc factum nisi figuratum accipiatur, stultum inuenitur: primo, quesisse poma in illa arbore, quando tempus non erat ut essent in ulla arbore; deinde, si pomorum iam tempus esset, non habere poma que culpa arboris esset? Sed quia significabat, querere se non solum folia, sed et fructum, id est, non solum uerba, sed et facta hominum; arefaciendo ubi sola folia inuenit, significauit eorum penam qui loqui bona possunt, facere bona nolunt. Sic ergo et hic. Nam utique mysterium est. Prescius omnium dicit, Quis me tetigit? Fit imperito similis Creator, et interrogat non solum qui hoc sciebat, sed etiam qui cetera presciebat. Aliquid est utique, quod nobis significante mysterio loquitur Christus.

8. Quid illis figuratur. Filia illa Archisynagogi significabat populum Iudeorum, propter quem uenerat Christus, qui dixit, Non sum missus, nisi ad oues que perierunt domus Isrel. Illa uero mulier que fluxum sanguinis patiebatur, Ecclesiam figurabat ex Gentibus, ad quam Christus per presentiam corporis non erat missus. Ad illam ibat, illius salutem intendebat: hec intercurrit, tangit fimbriam quasi nescientis, id est, sanatur tanquam ab absente. Dicit ille, Quis me tetigit? quasi diceret, Non noui hunc populum. Populus quem non cognoui, seruiuit mihi. Tetigit me aliquis. Ego enim sensi uirtutem de me exisse, id est, Euangelium emissum totum orbem implesse. Tangitur autem fimbria exigua pars uestimenti et extrema. Fac uestem Christi quasi Apostolos. Ibi fimbria Paulus erat: hoc est, extremus et minimus. Nam utrumque de se dixit: Ego sum minimus Apostolorum . Nam post omnes uocatus est, post omnes credidit, plus omnibus sanauit. Non erat missus Dominus, nisi ad  oues que perierant domus Isrel. Sed quia et populus quem non cognouerat, seruiturus erat, in obauditu auris obauditurus erat, nec de illo tacuit ibi constitutus. Ait enim quodam loco idem Dominus: Habeo alias oues que non sunt de hoc ouili; oportet me et has adducere, ut sit unus grex et unus pastor .



CAPUT uI.

9. Chananee perseuerantia in petendo. Inde mulier ista erat: ideo non contemnebatur, sed differebatur. Non sum, inquit, missus, nisi ad oues que perierunt domus Isrel. Et illa clamando instabat, perseuerabat, pulsabat, tanquam iam audisset, Pete, et accipe; quere, et inuenies; pulsa, et aperietur tibi. Institit, pulsauit. Nam et Dominus quando dixit hec uerba, Petite, et accipietis; querite, et inuenietis; pulsate, et aperietur uobis; supra dixerat, Nolite sanctum dare canibus, neque proieceritis margaritas uestras ante porcos; ne forte conculcent eas pedibus suis, et conuersi [1 1Kb] disrumpant uos : id est, post contemptum margaritarum uestrarum etiam molesti sint uobis. Nolite ergo illis proiicere que contemnunt.

10. Gentes quare canes. Et unde discernimus  qui sint porci, qui sint canes? Hoc in ista muliere demonstratum est. Nam illi mulieri instanti respondit hoc: Non est bonum tollere panem filiorum, et mittere canibus. Canis es, una es ex Gentibus, idola adoras. Quid autem tam familiare canibus, quam lapides lingere? Non est ergo bonum, panem filiorum tollere, et mittere canibus. Illa si recederet post hec uerba, canis accesserat, canis abscesserat: sed pulsando, homo facta est ex cane [2 1Kb] . Institit enim petendo, et ex ipso ueluti conuicio humilitatem ostendit, misericordiam impetrauit. Neque enim commota est, aut succensuit, quod canis appellata fuerit petens beneficium, rogans misericordiam: sed ait, Ita, Domine: dixisti me canem; plane canis sum, agnosco nomen meum; ueritas loquitur: sed non ideo a beneficio repellenda sum. Prorsus canis: sed et canes edunt de micis que cadunt de mensa dominorum suorum. Modicum quoddam et exiguum beneficium desidero: non mensam inuado, sed micas quero.



CAPUT uII.

11. Humilitas commendata in Chananea. Magna contra superbiam medicina, Deus homo. uidete quemadmodum humilitas commendata est. Canem illam Dominus dixerat; non dixit, Non sum; sed dixit, Sum. Et Dominus continuo, quia se agnouit canem: O mulier, magna est fides tua! fiat tibi sicut petisti. Tu te agnouisti canem, ego te iam agnosco hominem. O mulier, magna est fides tua! petisti, quesisti, pulsasti; accipe, inueni, aperiatur tibi. uidete, fratres, quemadmodum in hac muliere que Chananea erat, id est, que de Gentibus ueniebat, et typum, hoc est, figuram Ecclesie gerebat, maxime humilitas commendata est. Etenim gens Iudea, ut ab Euangelio repelleretur, superbia inflata est, quod Legem accipere  meruisset, quod de ipsa gente Patriarche processerint, Prophete exstiterint, Moyses Dei seruus miracula magna, que audiuimus in Psalmo, in Aegypto fecerit, per mare Rubrum aquis recedentibus populum duxerit, Legem acceperit, quam ipso populo dederit . Erat unde extolleretur gens Iudea, et per ipsam superbiam factum est ut Christo nollet humiliari auctori humilitatis, repressori tumoris, medico Deo, qui propter hoc, cum Deus esset, homo factus est, ut se homo hominem cognosceret. Magna medicina. Hec medicina si superbiam non curat, quid eam curet nescio. Deus est, et fit homo: seponit diuinitatem, id est, quodammodo sequestrat, hoc est, occultat quod suum erat, apparet quod acceperat [1 1Kb] . Fit ille homo, cum sit Deus: et non se agnoscit homo hominem, id est, non se mortalem agnoscit, non se agnoscit fragilem, non se agnoscit peccatorem, non se agnoscit egrotum, ut querat uel egrotus medicum! sed quod est periculosius, sanus sibi uidetur!



CAPUT uIII.

12. Iudeis ob superbiam reiectis, Gentes propter humilitatem in eorum locum suffecte. Magna fides, sicut granum sinapis. Ergo propter hoc ille populus non accessit, id est, propter superbiam: et dicti sunt ex arbore olee, hoc est, de illo populo a Patriarchis creato, fracti rami naturales, id est. Iudei merito steriles spiritu superbie; et in illa olea insertus est oleaster. Oleaster populus ex Gentibus. Sic dicit Apostolus, quod oleaster insertus sit in olea, rami autem naturales fracti sint. Illi fracti propter superbiam: insertus oleaster propter humilitatem . Hanc humilitatem ostendebat mulier, dicens: Ita, Domine, canis sum, micas desidero. In hac humilitate etiam Centurio ille placuit: qui cum desideraret puerum suum a Domino curari, et Dominus diceret, Ego ueniam et curabo eum; respondit ille, Domine, non sum dignus qui sub tectum meum intres; sed tantum dic uerbo, et sanabitur puer meus. Non sum dignus qui sub tectum meum intres. Tecto non recipiebat, corde receperat. Quanto humilior, tanto capacior, tanto plenior. Colles enim aquam repellunt, ualles implentur. Quid deinde, quid ad hoc Dominus, posteaquam dixit, Non sum dignus qui sub tectum meum intres, ad eos qui sequebantur, Amen dico uobis, non inueni tantam fidem in Isrel: id est, in illo populo ad quem ueni, non inueni tantam fidem. Tantam, quid est? Tam magnam. Unde magnam? De minimo, id est, de humilitate grandem. Non inueni tantam fidem: similem grano sinapis, quanto minutiori, tanto feruentiori. Inserebat ergo iam Dominus oleastrum in oliua. Tunc hoc faciebat, quando dicebat, Amen dico uobis, non inueni tantam fidem in Isrel.



CAPUT IX.

13. Carnalia in regno celorum non exspectanda. Diuitie hic argumentum indigentie. Sanitas huius uite longa egritudo. Denique uide quod sequitur. Ideo dico uobis : Ideo dico uobis, quia multi ab oriente et occidente uenient, et  recumbent cum Abraham et Isaac et Iacob in regno celorum . Recumbent, inquit, requiescent. Non enim debemus illic carnales epulas cogitare, aut aliquid tale in illo regno concupiscere, ut non uitia mutemus uirtutibus, sed uitia supponamus [1 1Kb] . Aliud est enim, desiderare regnum celorum propter sapientiam et uitam eternam; aliud, propter felicitatem terrenam, quasi illic habeamus eam opulentiorem atque maiorem. Si diuitem te in illo regno futurum putas, cupiditatem non amputas, sed mutas: et tamen diues eris, et nonnisi illic diues eris. Nam hic indigentia tua colligit plurima. Quare multum habent diuites? Quia multum indigent. Maior indigentia quasi maiores comparat facultates: illic ipsa indigentia morietur. Tunc uere diues eris, quando nullius indigens eris. Non enim tu diues, et angelus pauper, qui non habet iumenta et rhedas et familias. Quare? Quia non indiget: quia quanto fortior, tanto minus indigus. Ergo ibi diuitie, et uere diuitie. Epulas terre huius non ibi cogites. Epule enim terre huius medicamenta quotidiana sunt; egritudini cuidam nostre, cum qua nascimur, necessaria sunt. Aegritudinem istam sentit quisquis, cum hora reficiendi transierit. uis uidere quanta egritudo sit ista, ut tanquam acuta febris, septem diebus necet? Ne te sanum putes. Sanitas immortalitas erit. Nam hec longa egritudo est. Quia quotidianis medicamentis fulcis morbum tuum; sanus tibi esse uideris: detrahe medicamenta, et uide quid potes.



CAPUT X.

14. Moriendi necessitas ab ipso exortu. uera sanitas, immortalitas. Nam ex quo nascimur, necesse est ut moriamur. Morbus hic necesse est ut ad mortem perducat. Certe medici quando egros inspiciunt, hoc dicunt. uerbi gratia, hydrops est iste, moritur: hic morbus non potest curari. Elephantiosus est; nec morbus iste curari potest. Phthisicus est; quis hoc curat? Necesse est ut pereat, necesse est ut moriatur. Ecce iam dixit medicus, Phthisicus est, non potest nisi moriatur; et tamen aliquando et hydrops non inde moritur, et elephantiosus non inde moritur, et phthisicus non inde moritur: et tamen necesse est ut quisquis natus fuerit, inde moriatur. Moritur inde, non potest aliter. Hoc et medicus et imperitus pronuntiat: sed et si tardius moritur, numquid ideo non moritur? Quando ergo uera sanitas, nisi quando uera immortalitas, si ergo uera immortalitas, nulla corruptio, nulla defectio, quid illic alimentis opus erit? Ergo cum audis, Recumbent cum Abraham et Isaac et Iacob [2 1Kb] ; non pares uentrem, sed mentem. Impleberis ibi: et ipse interior uenter habet cibos suos. Secundum istum uentrem dicitur, Beati qui esuriunt et sitiunt iustitiam, quoniam ipsi saturabuntur . Et uere saturabuntur, ut non esuriant.

15. Rami naturales preciduntur, inseritur oleaster, quare. Inserebat ergo iam oleastrum Dominus, cum dicebat,  Multi ab oriente et occidente uenient, et recumbent cum Abraham et Isaac et Iacob in regno celorum, id est, inserentur in oliua. Huius enim oliue radices sunt, Abraham et Isaac et Iacob: filii autem regni, hoc est Iudei increduli, ibunt in tenebras exteriores . Precidentur rami naturales, ut inseratur oleaster. Sed unde rami naturales precidi meruerunt, nisi superbia? Unde oleaster inseri, nisi humilitate? Unde et ista mulier dixit, Ita, Domine: nam et canes edunt de micis que cadunt de mensa dominorum suorum. Et inde audit, O mulier, magna est fides tua! Sic et ille Centurio: Non sum dignus ut sub tectum meum intres. Amen dico uobis non inueni tantam fidem in Isrel. Discamus, aut teneamus humilitatem. Si nondum habemus, discamus: si habemus, non amittamus. Si nondum habemus, habeamus, ut inseramur: si iam habemus, teneamus, ne precidamur.



SERMO LXXuIII [* 1Kb]  . De uerbis Euangelii Matthei, cap. XuII, 1-8, Post dies sex assumpsit iehsu Petrum, et Iacobum, et Ioannem fratrem eius, etc.

1. Regnum Christi. Inspicienda nobis et tractanda est, karissimi, uisio ista, quam Dominus demonstrauit in monte. Ipsa est enim de qua dixerat: Amen dico uobis, quia sunt hic quidam de circumstantibus, qui non gustabunt mortem, donec uideant Filium hominis in regno suo . Inde cepit lectio que recitata est. Dum hoc dixisset, post dies sex assumpsit tres discipulos, Petrum, Ioannem et Iacobum, et ascendit in montem. Ipsi tres erant quidam de quibus dixerat, Sunt hic quidam qui non gustabunt mortem, donec uideant Filium hominis in regno suo. Non parua questio est. Neque enim ille mons, regnum erat comprehensum. Quid est mons ei qui possidet celum? Quod non solum legimus, sed etiam oculis cordis quodam modo uidemus. Regnum suum dicit, quod multis locis appellat regnum celorum. Regnum autem celorum est regnum sanctorum. Celi enim enarrant gloriam Dei. De quibus celis dictum est continuo in Psalmo, Non sunt loquele neque sermones, quorum non audiantur uoces eorum. In omnem terram exiit sonus eorum, et in fines orbis terre uerba eorum . Quorum, nisi celorum? Ergo Apostolorum, et omnium uerbi Dei fidelium predicatorum. Regnabunt celi cum eo qui fecit celos. Hoc ut ostenderetur, uidete quid factum est.

2. Dominice transfigurationis allegoria. uestimenta Christi. Dominus ipse iehsu resplenduit sicut sol; uestimenta eius facta sunt candida sicut nix: et loquebantur cum eo Moyses et Elias. Ipse iehsu quidem, ipse splenduit sicut sol, se lumen esse significans quod illuminat omnem hominem uenientem in hunc mundum . Quod est iste sol oculis carnis, hoc ille oculis cordis: et quod iste carnibus, hoc ille cordibus. uestimenta autem eius, Ecclesia  eius. uestimenta enim nisi ab induto contineantur, cadunt. Horum uestimentorum quedam quasi nouissima fimbria Paulus fuit. Ipse enim dicit, Ego enim sum minimus Apostolorum : et alio loco, Ego sum nouissimus Apostolorum. In uestimento autem fimbria est nouissima et minima. Proinde sicut illa mulier que sanguinis fluxum patiebatur, tacta Domini fimbria, salua facta est : sic Ecclesia que ex Gentibus uenit, Paulo predicante saluata est. Quid mirum si per candida uestimenta signatur Ecclesia, cum audiatis Isaiam prophetam dicentem, Et si fuerint peccata uestra sicut phenicium, tanquam niuem dealbabo ? Moyses et Elias, id est, Lex et Prophete quid ualent, nisi cum Domino colloquantur? Nisi Domino perhibeant testimonium, quis leget Legem? quis Prophetas? uidete quam breuiter hoc Apostolus ait: Per Legem enim cognitio peccati: nunc autem sine Lege, iustitia Dei manifestata est; ecce sol: testificata a Lege et Prophetis ; ecce splendor.

3. Petri uotum. uidet hoc Petrus, et humana sapiens tanquam homo: Domine, bonum est, inquit, nos hic esse. Tedium patiebatur a turba, inuenerat solitudinem montis; ibi habebat Christum panem mentis. Utquid inde discederet ad labores et dolores, habens in Deum sanctos amores, et ideo bonos mores? Bene sibi uolebat esse: unde et adiunxit, Si uis, faciamus hic tria tabernacula: tibi unum, Moysi unum, et Elie unum. Ad hec Dominus nichil respondit: sed tamen Petro responsum est. Hec enim eo loquente, nubes lucida uenit, et obumbrauit eos. Ille querebat tria tabernacula: nobis unum esse, quod humanus sensus diuidere cupiebat, responsum celeste monstrauit. uerbum Dei Christus, uerbum Dei in Lege, uerbum in Prophetis. Quid, Petre, queris diuidere? Magis te oportet adiungere. Tria queris: intellige et unum.

4. uox e nube. Prostratio discipulorum. Nube ergo obumbrante omnes, et quodam modo eis faciente unum tabernaculum, sonuit et uox de nube dicens: Hic est Filius meus dilectus. Ibi erat Moyses, ibi Elias: non est dictum, Hi sunt filii mei dilecti. Aliud est enim Unicus, aliud adoptati. Ille commendabatur, unde Lex et prophete gloriabantur. Hic est, inquit, Filius meus dilectus, in quo mihi bene complacui; ipsum audite. Quia et in Prophetis ipsum audistis, et in Lege ipsum audistis. Et ubi non ipsum audistis? Hoc audito, illi ceciderunt in terram. Iam demonstratur nobis, in Ecclesia regnum Dei. Hic Dominus, hic Lex et Prophete: sed Dominus tanquam Dominus: Lex in Moyse, Prophetia in Elia; sed ipsi tanquam serui, tanquam ministri. Ipsi tanquam uasa: ipse tanquam fons. Moyses et Prophete dicebant et scribebant: sed de illo implebantur quando fundebant.

5. Discipulorum erectio. Solus iehsu erectis iis uidetur. Premium nobis promissum ipse Deus. Dominus autem porrexit manum, et excitauit iacentes. Deinde neminem uiderunt, nisi solum Iesum. Quid sibi hoc uult? Audistis, cum Apostolus legeretur, quia uidemus  nunc per speculum in enigmate, tunc autem facie ad faciem. Et lingue euacuabuntur, quando uenerit illud quod modo speramus et credimus . Quod illi ergo ad terram ceciderunt, hoc significauerunt, quod morimur: quia dictum est carni, Terra es, et in terram ibis . Quando uero eos Dominus erexit, resurrectionem significauit. Post resurrectionem utquid tibi Lex? utquid tibi Prophetia? Ideo non apparet Elias, non apparet Moyses. Remanet tibi, In principio erat uerbum, et uerbum erat apud Deum, et Deus erat uerbum . Remanet tibi, ut sit Deus omnia in omnibus . Ibi erit Moyses; sed iam non Lex. uidebimus ibi et Eliam; sed iam non prophetam. Lex enim et Prophete testimonium perhibuerunt Christo, quia oporteret eum pati, et die tertia resurgere a mortuis, et intrare in gloriam suam . Ubi completur illud quod suis dilectoribus repromisit: Qui diligit me, diligetur a Patre meo, et ego diligam eum. Et quasi diceretur, Quia diliges eum, quid illi dabis? Et ostendam me ipsum illi . Magnum donum, magna promissio. Non tibi seruat Deus premium aliquod suum: sed se ipsum. Auare, quare tibi non sufficit quod Christus promittit? Tu diues tibi uideris; et si Deum non habes, quid habes? alter pauper; et si Deum habet, quid non habet?

6. Aliorum curanda salus ex caritate. Descende, Petre: requiescere cupiebas in monte, descende, predica uerbum, insta opportune, importune, argue, hortare, increpa, cum omni longanimitate et doctrina . Labora, desuda, patere aliqua tormenta: ut quod in candidis uestimentis Domini intelligitur, per candorem et pulchritudinem recte operationis in caritate possideas. In laude enim caritatis, cum Apostolus legeretur, audiuimus, Non querit que sua sunt . Non querit que sua sunt; quoniam donat que possidet. Alio loco periculosius dictum est, si non intellexeris. Secundum enim ipsam caritatem precipiens Apostolus fidelibus membris Christi, ait: Nemo quod suum est querat, sed quod alterius est. Auaritia namque hoc audito, fraudes parat, ut in negotio quasi alienum querens, aliquem circumueniat, et querat non suum, sed alienum. Compescat se auaritia, procedat iustitia: audiamus, et intelligamus. Charitati dictum est, Nemo quod suum est querat, sed quod alterius. uerum tu, auare, si resistas, et magis ad hoc preceptum redigis, ut alienum concupiscas; perde tuum. Sed quomodo te noui, habere uis et tuum et alienum. Fraudem facis, ut habeas alienum: furtum patere, ut perdas tuum, Non uis querere tuum, sed tollis alienum. Quod si facis, non facis bene. Audi, o auare, ausculta: Apostolus tibi alio loco apertius exponit hoc quod dixit, Nemo quod suum est querat, sed quod alterius. Ait de se ipso: Ego autem non querens quod mihi utile est, sed quod multis, ut salui sint . Hoc Petrus nondum intelligebat, quando in monte uiuere cum Christo desiderabat. Seruabat tibi hoc, Petre, post mortem. Nunc autem ipse dicit:  Descende laborare in terra, seruire in terra, contemni, crucifigi in terra. Descendit uita, ut occideretur; descendit panis, ut esuriret; descendit uia, ut in itinere lassaretur; descendit fons, ut sitiret: et tu recusas laborare? Noli tua querere. Habe caritatem, predica ueritatem: tunc peruenies ad eternitatem, ubi inuenies securitatem.



SERMO LXXIX [* 1Kb]  . Rursum de uerbis Euangelii Matthei, ubi se iehsu demonstrauit in monte tribus discipulis. Cap. XuII, u\. 1-8.

uisionem magnam in monte, ubi se Dominus iehsu tribus discipulis demonstrauit, Petro, Iacobo et Ioanni, cum sanctum Euangelium legeretur, audiuimus. Splenduit uultus eius sicut sol; hoc significat Euangelii claritatem. uestimenta eius facta sunt candida sicut nix: hoc significat Ecclesie mundationem, cui dictum est per prophetam, Et si fuerint peccata uestra sicut phenicium, tanquam niuem dealbabo . Elias et Moyses colloquebantur ei: quia Euangelii gratia testimonium habet a Lege et Prophetis. In Moyse Lex, in Elia Prophete: ut breuiter loquamur. Sunt enim beneficia Dei per Martyrem sanctum, que recitabuntur  . Audiamus. Placuit Petro tria fieri tabernacula, Moysi unum, Elie unum, et Christo unum. Delectabat eum montis solitudo: tedium patiebatur a tumultu rerum humanarum. Sed tria tabernacula quare querebat, nisi quia unitatem Legis, Prophetie et Euangelii nondum sciebat? Denique nube emendatus est. Hec eo loquente, inquit, ecce nubes lucida obumbrauit eos. Ecce unum tabernaculum nubes fecit: tu tria quare querebas? Et uox de nube: Hic est Filius meus dilectus, in quo mihi complacui; hunc audite. Loquitur Elias; sed hunc audite. Loquitur Moyses: sed hunc audite. Loquuntur Prophete, loquitur Lex: sed hunc audite, uocem Legis, et linguam Prophetarum. Ipse in illis sonuit, ipse in se ipso quando est dignatus apparuit. Hunc audite: hunc audiamus. Quando Euangelium loquebatur, putate quia nubes erat: inde nobis uox sonuit. Hunc audiamus: quod dicit faciamus, quod promisit speremus.



SERMO LXXX [** 1Kb]  . De uerbis Euangelii Matthei, cap. XuII, 18-20, Nos quare eum non potuimus eiicere? etc. Ubi de oratione.



CAPUT PRIMUM.

1. Apostolorum incredulitas. Dominus noster iehsu Christus etiam in discipulis suis redarguit incredulitatem, sicut modo Euangelium cum legeretur, audiuimus. Cum enim dixissent, Nos quare eum non potuimus eiicere? respondit,  Propter incredulitatem uestram. Si Apostoli increduli, quis fidelis? Quid faciunt agni, si titubant arietes? Nec tamen eos misericordia Domini despexit incredulos; sed arguit, nutriuit, perfecit, coronauit. Nam et ipsi memores infirmitatis sue, quodam loco in Euangelio, sicut legimus, dixerunt ei: Domine, auge nobis fidem . Domine, inquiunt, auge nobis fidem. Prima utilitas erat scientia, scire quod minus habebant: maior felicitas, scire unde petebant. Domine, inquiunt, auge nobis fidem. uidete si non corda sua quasi ad fontem portabant, et ut eis unde implerent, aperiretur, pulsabant. Pulsari ad se uoluit, non ut repelleret pulsantes, sed ut exerceret desiderantes.

2. Deus etsi nostram inopiam nouit, orandus tamen. Putatis enim, rfatres, nescire Deum quid uobis nec essarium sit? Scit preueniens desideria nostra, qui nouit inopiam nostram. Denique cum doceret orationem, et moneret discipulos suos, ne in oratione multiloqui essent: Nolite, inquit, multiloqui esse; nouit enim Pater uester quid uobis necessarium sit, priusquam petatis ab eo . Aliud iam dicit Dominus. Quid est? Nolens ut multum loquamur in oratione, dixit nobis, Nolite multum loqui quando oratis; scit enim Pater uester quid uobis necessarium sit, priusquam petatis ab eo. Si scit Pater noster quid nobis necessarium sit, priusquam petamus ab eo, quare loquimur uel parum? Que causa est ipsius orationis, si iam nouit Pater noster quid nobis necessarium sit? Dicit alicui: Noli me diu petere; noui enim quid tibi necessarium sit. Si nosti, Domine, quare uel petam? Tu non uis me habere diuturnam petitionem, imo iubes ut habeam pene nullam. Et ubi est illud alio loco? Qui dicit, Nolite multum loqui in oratione: alio loco dicit, Petite, et dabitur uobis? Et ne transeunter tibi putares esse predictum ut peteres, addidit, Querite, et inuenietis. Et ne hoc transitorium existimares, uide quid adiunxerit, uide ubi conclusit, Pulsate, et aperietur uobis : uide quid adiunxerit. uoluit te, ut accipias, petere; ut inuenias, querere; ut intres, pulsare. Quomodo ergo, quia iam Pater noster scit quid nobis necessarium sit, quare petimus? quare querimus? quare pulsamus? quare in petendo et querendo et pulsando nos fatigamus, ut scientem instruamus? Alio loco Domini uerba sunt, Oportet semper orare, et non deficere . Si oportet semper orare, quomodo dicit, Nolite multiloqui esse? Quomodo oro semper, qui cito finio? Hac me iubes cito finire, hac iubes semper orare, et non deficere: quid est hoc? Et ut hoc intelligas pete, quere, pulsa. Ideo enim clausum est, non ut te spernat, sed ut exerceat. Ergo, fratres, cohortari debemus ad orationem, et nos, et uos. Alia enim spes in nobis non est in multis malis presentis seculi, nisi pulsare in ipsa oratione, credere fixumque corde retinere, quia hoc tibi non dat Pater tuus, quod scit tibi non expedire. Quid enim desideres tu nosti; quid tibi prosit ille nouit. Puta te esse sub me dico, et esse infirmum, sicut et uerum est: omnis  enim uita ista nostra, infirmitas; et longa uita nichil aliud quam longa infirmitas: puta ergo te sub medico egrotare. Delectauit recentem, delectauit potum uini usurpare petere a medico. Non prohiberis petere, ne forte non tibi noceat, et expediat tibi accipere. Noli dubitare petere: pete, noli cunctari; sed si non acceperis, noli contristari. Si hoc sub homine medico carnis tue; quanto magis sub Deo medico, creatore, reparatore et carnis et anime tue?

3. Orandus Deus, ut a uitiis sanet. Proinde, quoniam in hoc capitulo Dominus ad orationem hortatus est, ubi dixit, Propter incredulitatem uestram non potuistis hoc demonium eiicere: ad orationem enim hortatus sic conclusit, Hoc genus non eiicitur, nisi ieiuniis et orationibus. Si orat homo, ut eiiciat demonium alienum; quanto magis ut eiiciat auaritiam suam? quanto magis, ut eiiciat uinolentiam suam? quanto magis, ut eiiciat luxuriam suam? quanto magis, ut eiiciat immunditiam suam? Quanta sunt in homine, que si perseuerauerint, non admittunt ad regnum celorum? uidete, fratres, quomodo rogatur medicus pro salute temporali, quomodo si quisquam desperate egrotet, numquid pudet illum, aut piget homini pedes tenere, peritissimo archiatro lacrymis uestigia lauare? Et quid, si dixerit ei medicus: Sanari aliter non potes, nisi te ligauero, adussero, secuero? Respondet: Fac quod uis, tantum sana me. Quanto ardore desiderat paucorum dierum uapoream sanitatem, ut pro illa et ligari uelit, et secari, et uri, et custodiri ne manducet quod delectat, ne bibat quod delectat, nec quando delectat? Totum patitur, ut serius moriatur: et non uult pauca pati, ut nunquam moriatur! Si tibi dicat Deus, qui celestis est super nos medicus: Tu sanari uis? quid dicturus es, nisi, Sanari? Forte non dicis, quia sanum te putas, hoc est quod peius egrotas.

4. Aegrotorum duo genera. Christus medicus omnes egrotos inuenit. Nam si duos egrotos constituas; unum qui flendo medicum roget, alterum qui in egritudine sua, mente perdita, irrideat medicum; ille spem promittit flenti, plangit ridentem. Quare; nisi quia tanto periculosius egrotat, quantum se sanum putat? Sic erant et Iudei. Ad egrotos uenit Christus, omnes egrotos inuenit. Nemo sibi de sanitate blandiatur, ne renuntiet ad illum medicus. Omnes egrotos inuenit; apostolica sententia est: Omnes enim peccauerunt, et egent gloria Dei . Cum ergo omnes inuenisset egrotos, duo genera fuerunt egrotorum. Alii ueniebant ad medicum, inherebant Christo, audiebant, honorabant, sequebantur, conuertebantur. Ille accipiebat omnes sine ullo fastidio sanaturus, qui gratis sanabat, quia omnipotentia curabat. Cum ergo susciperet eos, et adiungeret sibi sanandos, illi exsultauerunt. Aliud uero genus egrotorum, qui iam egritudine iniquitatis mentem perdiderant, et se egrotare nesciebant; insultauerunt illi, quia suscipiebat egrotos, et dixerunt discipulis eius: Ecce qualis est magister uester, qui cum peccatoribus et publicanis manducat. Et ille qui nouerat quid essent,  et qui essent [1 1Kb] , respondit illis: Non est opus sanis medicus, sed male habentibus. Et ostendit illis qui essent sani, et qui egrotantes: Non ueni, inquit, uocare iustos, sed peccatores . Si peccatores, inquit, ad me non accedunt, quare ueni? propter quos ueni? Si omnes sani sunt, quare tantus medicus de celo descendit? quare nobis medicamentum non de armario suo, sed de sanguine suo fecit? Ergo illud genus egrotorum qui mitius egrotabant, qui se egrotare sentiebant, ut sanarentur, medico coherebant. Illi autem qui periculosius egrotabant, medico insultabant, egrotos calumniabantur. Ad extremum quo processit phrenesis ipsorum? Ut medicum tenerent, ligarent, flagellarent, spinis coronarent, ligno suspenderent, cruce necarent. Quid miraris? Medicum occidit egrotus: sed eum medicus occisus sanauit phreneticum.

5. Quo remedio per Christum sanati egroti. Mercimonium celeste. Oratio Christi pro crucifixoribus suis. Primo enim non obliuiscens in cruce personam suam, et demonstrans nobis patientiam suam, et exemplum prebens diligendi inimicos nostros; uidens eos circumfremere, qui nouerat morbum illorum, quia medicus, qui nouerat phrenesim in qua mentem perdiderant, continuo ad Patrem: Pater, ignosce illis, quia nesciunt quid faciunt . Putatis autem, quia non illi Iudei maligni erant, seui, cruenti, turbulenti, inimici Filio Dei? Putatis quia uacauit uox illa, et inanis fuit: Pater, ignosce illis, quia nesciunt quid faciunt? Omnes uidebat, sed suos futuros ibi cognoscebat. Denique mortuus est, quia sic expediebat, ut morte sua occideret mortem. Mortuus est Deus, ut compensatio fieret celestis cuiusdam mercimonii, ne mortem uideret homo. Deus enim Christus, sed non ibi mortuus ubi Deus. Idem enim Deus, idem homo: unus enim Christus, Deus et homo. Homo assumptus est, ut in melius mutaremur, non Deum ad deteriora detorsit. Assumpsit enim quod non erat, non amisit quod erat. Cum ergo Deus esset et homo, uolens nos uiuere de suo, mortuus est de nostro. Unde enim ipse moreretur non habebat: sed nec nos unde uiueremus. Quid enim ille erat, qui non habebat unde moreretur? In principio erat uerbum; et uerbum erat apud Deum, et Deus erat uerbum. Quere de Deo unde moriatur, non inuenies. Nos autem morimur, qui sumus caro, peccati carnem portans homo [2 1Kb] . Peccatum quere unde uiuat, non habet. Nec ille ergo potuit habere mortem de suo, nec nos uitam de nostro: sed nos uitam de ipsius, ille mortem de nostro. Qualia commercia! quid dedit, et quid accepit? Mercantes homines ueniunt ad commercia, ad res mutandas. Nam antiqua commercia rerum mutatio fuit. Dabat homo quod habebat, et acciepiebat quod non habebat. uerbi gratia, habebat triticum, sed hordeum non habebat; alter hordeum habebat, et triticum non habebat:  dabat ille triticum quod habebat, accipiebat hordeum quod non habebat. Quanti erat ut maior copia uilem speciem compensaret? Ecce ergo alius dat hordeum, ut accipiat triticum: postremum alius dat plumbum, ut accipiat argentum; sed multum dat plumbum contra parum argentum: alius dat lanam, ut accipiat uestem. Et quis enumerat omnia? Tamen nemo dat uitam, ut accipiat mortem. Non ergo uox medici pendentis in ligno inanis fuit. Ut enim moreretur pro nobis, quia uerbum mori non poterat, uerbum caro factum est, et habitauit in nobis . Pependit in cruce, sed in carne. Ibi uilitas, quam contempserunt Iudei: ibi caritas, per quam liberati sunt Iudei. Pro ipsis enim dictum est, Pater, ignosce illis, quia nesciunt quid faciunt . Et non uacauit uox illa. Mortuus est, sepultus est, resurrexit; factis quadraginta diebus cum discipulis suis, ascendit in celum, misit Spiritum sanctum in eos qui exspectabant promissum. Illi accepto Spiritu sancto impleti sunt, et ceperunt loqui linguis omnium gentium. Tunc Iudei qui aderant, expauescentes in nomine Christi loqui omnibus linguis homines idiotas, imperitos, quos inter se nutritos nouerant in lingua una, expauerunt: unde hoc munus esset Petro loquente didicerunt. Ille hoc donauit, qui in ligno pependit. Ille hoc donauit, qui irrisus est pendens in ligno, ut daret Spiritum sanctum sedens in celo. Audierunt, crediderunt illi de quibus dixerat, Pater, ignosce illis, quia nesciunt quid faciunt. Crediderunt, baptizati sunt, atque est facta conuersio. Que conuersio? Sanguinem Christi, quem seuientes fuderunt, credentes biberunt.

6. Oratio in uite huius periculis. Ergo ut sermonem nostrum unde cepimus concludamus, oremus, et de Deo presumamus: uiuamus quomodo iubet, et ubi titubamus in ipsa uita, ipsum inuocemus, quomodo illum inuocauerunt discipuli dicentes, Domine, auge nobis fidem . Et Petrus presumpsit, et titubauit: nec tamen contemptus mersus est, sed subleuatus et erectus est. Etenim quod presumpsit, unde erat? Non de suo erat: de Domini erat. Quomodo? Domine, si tu es, iube me uenire ad te super aquam. Ambulabat enim Dominus super aquas. Si tu es, iube me uenire ad te super aquam. Scio enim quia si tu es, iubes et fit. Et ille ait, ueni. Descendit in illius iussione, et trepidauit in sua infirmitate. Tamen quando trepidauit, ad illum exclamauit, Domine, inquit, libera me. Tunc Dominus tenuit illi manum, et dixit: Modice fidei, quare dubitasti? Ipse inuitauit, ipse nutantem et titubantem liberauit : ut impleretur quod dictum est in Psalmo, Si dicebam, Motus est pes meus; misericordia tua, Domine, adiuuabat me .

7. Beneficia temporalia et eterna quomodo petenda. Duo ergo genera beneficiorum sunt, temporalia et eterna. Temporalia sunt salus, substantia, honor, amici, domus, filii, uxor, et cetera uite huius ubi peregrinamur. Ponamus nos ergo in stabulo uite huius, quasi peregrini transituri, non quasi possessores mansuri. Aeterna uero beneficia sunt, primum ipsa uita eterna, incorruptio et immortalitas carnis et  anime, societas Angelorum, ciuitas celestis, dignitas indeficiens, Pater et patria, ille sine morte, illa sine hoste. Hec beneficia toto ardore desideremus, omni perseuerantia petamus, non sermone longo, sed teste gemitu. Desiderium semper orat, etsi lingua taceat. Si semper desideras, semper oras. Quando dormitat oratio? Quando friguerit desiderium. Ergo illa beneficia sempiterna tota auiditate postulemus, illa bona tota intentione queramus, illa bona securi petamus. Habenti enim illa bona prosunt, obesse non possunt. Temporalia uero ista aliquando prosunt, aliquando obsunt. Multis profuit paupertas, et nocuerunt diuitie: multis profuit priuata uita, et nocuit altus honor. Et iterum aliquibus profuit pecunia, profuit dignitas; bene utentibus profuit: male autem utentibus non ablata plus nocuit. Ac per hoc, fratres, petamus et ista temporalia moderate, securi quia si accipimus, ille dat qui nouit quid nobis expediat. Petisti, non est tibi datum quod petebas? Crede Patri, qui si tibi expediret, daret tibi. Ecce de te ipso fac tibi coniecturam. Qualis est enim apud te filius tuus nesciens res humanas, talis es et tu apud Dominum nesciens res diuinas. Ecce ante te filius tuus tota die plorans, ut des illi cultrum, id est gladium: negas te dare, non das, contemnis flentem, ne plangas morientem. Ploret, affligat se, collidat se, ut leues eum in equum: non facis, quia non potest eum regere; elidet et occidet illum. Cui negas partem, totum illi seruas. Sed ut crescat, et totum possideat secure, non das illi modicum periculosum.

8. Tempora mala unde, et quomodo ferenda. Ideo dicimus, fratres, orate quantum potestis. Abundant mala, et Deus uoluit ut abundarent mala. Utinam non abundarent mali, et non abundarent mala. Mala tempora, laboriosa tempora, hoc dicunt homines. Bene uiuamus, et bona sunt tempora. Nos sumus tempora: quales sumus, talia sunt tempora. Sed quid facimus? Non possumus ad bonam uitam conuertere multitudinem hominum? Pauci qui audiunt bene uiuant: pauci bene uiuentes multos male uiuentes ferant. Grana sunt, in area sunt: paleas secum in area habere possunt, in horreo non habebunt. Ferant quod nolunt, ut ueniant ad quod uolunt. Quare contristamur et causamur Deum? Abundant mala in mundo, ut non ametur mundus. Magni uiri, fideles sancti, qui contempserunt mundum speciosum: nos non possumus contemnere nec fedum. Malus est mundus, ecce malus est, et sic amatur, quasi bonus esset. Quid est autem malus mundus? Non enim malum est celum, et terra, et aque, et ea que sunt in eis, pisces, uolatilia, arbores. Omnia ista bona sunt: sed malum mundum mali homines faciunt. Sed quoniam carere non possumus malis hominibus, quamdiu uiuimus, sicut dixi, ad Dominum Deum nostrum gemamus; et mala feramus, ut ad bona perueniamus. Patremfamilias non reprehendamus; charus est enim. Ipse nos portat, non nos illum. Nouit quemadmodum gubernet quod fecit: fac quod iussit, et spera quod promisit.



SERMO LXXXI [* 1Kb]  . De uerbis Euangelii Matthei, ubi admonemur ab scandalis mundi cauere. Cap. XuIII, u\ 7-9  .


1. Contra scandala quomodo munimur. Diuine lectiones, quas modo, cum recitarentur, audiuimus, admonent nos aduersus scandala, que futura predicta sunt, robur percipere uirtutum, pectus munire christianum, et hoc a misericordia Domini. Quid est enim homo, ait, nisi quod memor es eius ? ue mundo ab scandalis, Dominus dicit, ueritas dicit: terret et monet, non uult esse nos incautos; nam non fecit utique desperatos. Contra hoc ue, id est contra hoc malum metuendum, tremendum, cauendum, consolatur nos, et hortatur, et instruit illo loco Scriptura, ubi dicitur: Pax multa diligentibus legem tuam, et non est eis scandalum . Ostendit hostem cauendum, sed non cessauit ostendere murum munitum. Cogitabas tu audiens, ue mundo ab scandalis, quo ires extra mundum, ne scandala patereris. Ergo propter cauenda scandala, quo ibis extra mundum, nisi fugias ad eum qui fecit mundum? Quomodo autem ad eum qui fecit mundum, confugere poterimus, nisi legem eius, que ubique predicatur, audiamus? Parum est audiamus, nisi diligamus. Securum te enim faciens Scriptura diuina contra scandala non ait, Pax multa audientibus legem tuam. Non enim auditores legis iusti sunt apud Deum. Sed quia factores legis iustificabuntur , et fides per dilectionem operatur : Pax multa, inquit, diligentibus legem tuam, et non est eis scandalum. Concinit huic sententie etiam quod audiendo et respondendo cantauimus: Mites autem hereditate possidebunt terram, et delectabuntur in multitudine pacis . Quia, Pax multa diligentibus legem tuam. Ipsi enim mites, qui diligunt legem Dei. Beatus enim uir, quem tu erudieris, Domine, et ex lege tua docueris eum; ut mitiges eum a diebus malignis, donec fodiatur peccatori fouea . Quam diuerse uidentur Scripture uoces, et in unam sententiam sic confluunt atque concurrunt, ut quidquid audire potueris de fonte illo uberrimo, acquiescas et tu, concordes ueritati amicus, pace plenus, caritate feruidus, contra scandala munitus.

2. Mites in pressura, contra scandalum securi. Propositum est ergo uidere, uel querere, uel discere, quomodo mites esse debemus: et ex hoc quod modo de Scripturis commemoraui, admonemur inuenire quod querimus. Intenta sit paululum Charitas uestra; magna res agitur, ut mites simus: necessaria res in aduersis. Neque enim res aduerse seculi huius uocantur scandala: scandala que sint, aduertite. Nescio quis, uerbi gratia, in necessitate aliqua constitutus urgetur pressura. Non est hoc scandalum, quia pressura  urgetur. Pressura et martyres pressi sunt, sed non oppressi. Scandalum caue, non ualde pressuram [1 1Kb] . Pressura premit te, scandalum opprimit te. Quid ergo interest inter pressuram et scandalum? In pressura parabas seruare patientiam, tenere constantiam, non relinquere fidem, non consentire peccato. Hoc si seruas, aut si seruaueris, pressura tibi ruina non erit: sed ad hoc ualebit illa pressura, ad quod ualet in torculari, non ut oliua opprimatur, sed ut oleum liquetur. Denique si in ista pressura laudes Deo dicas, quam utile prelum, unde a te liquor emanat? Sedebant in pressura Apostoli catenati, atque in illa pressura cantabant hymnum Deo [2 1Kb] . Quid premebatur? quid eliquabatur? Sedebat sub magna pressura Iob in stercore, inops, sine ope, sine substantia, sine filiis; plenus, sed uermibus, quod quidem ad hominem pertinet exteriorem. Sed quia et intus Deo plenus erat, laudabat Deum, et pressura illa non illi erat scandalum. Ubi ergo scandalum? Quando accessit ei uxor [3 1Kb] , et ait, Dic aliquid in Deum, et morere. Omnibus quippe ablatis a diabolo, exercitato Eua seruata est, non ad consolationem, sed ad tentationem uiri. Ecce ubi scandalum. Exaggerauit miserias eius, miserias etiam suas cum illius, et cepit persuadere blasphemiam. Illi autem, qui erat mitis, quia Deus ex lege sua docuerat eum, et mitigauerat a diebus malignis, pax multa erat in corde eius diligentis legem Dei, et non erat illi scandalum. Illa scandalum erat, sed illi non erat. Denique uide mitem, uide eruditum in lege Dei, lege Dei dico eterna. Nam lex illa in tabulis data Iudeis nondum erat temporibus Iob, sed manebat adhuc lex [4 1Kb] eterna in cordibus piorum, unde illa descripta est que populo data est. Quia ergo mitigatus erat lege Dei a diebus malignis, et pax ei multa erat diligenti legem Dei, uide quam sit mitis, quid respondet. Hic disce quod proposui, qui sint mites. Locuta es, inquit, tanquam una ex insipientibus mulieribus. Si bona percepimus de manu Domini, mala non sustinemus ?

3. Mites quinam sint. Mundus bonus et mundus malus. Audiuimus exemplo qui sint mites: definiamus eos uerbis, si possumus. Mites sunt, quibus in factis omnibus bonis, in omnibus que bene faciunt, non placet nisi Deus; in omnibus que mala patiuntur, non displicet Deus. Eia, fratres, attendite ad hanc regulam, ad hanc normam; extendamus nos ad illam, queramus incrementum, ut impleamus illam. Quid enim prodest, quia plantamus et rigamus, nisi Deus incrementum dederit? Neque qui plantat est aliquid, neque qui rigat; sed qui incrementum dat Deus . Audi, qui uis mitis esse, qui uis mitigari a diebus malignis, qui diligis legem Dei; ut non sit in te scandalum, et sit tibi pax multa, ut possideas terram, et delecteris in multitudine pacis: audi, qui uis mitis esse. Quidquid boni facis, non tibi placeas. Deus  enim superbis resistit, humilibus autem dat gratiam . Ergo quidquid boni facis, non tibi placeat nisi Deus: quidquid mali pateris, non tibi displiceat Deus. Quid plura? Hoc fac, et uiues. Non te absorbebunt dies maligni; euades [1 1Kb] quod dictum est, ue mundo ab scandalis. Cui mundo enim ue ab scandalis, nisi de quo dictum est, Et mundus eum non cognouit ? Non illi mundo, de quo dictum est, Deus erat in Christo mundum reconcilians sibi . Mundus malus, mundus bonus: mundus malus, omnes in mundo mali; et mundus bonus, omnes in mundo boni. Sicut attendimus plerumque agrum. Plenus est ager iste: quo fructu? Tritico. Itemque dicimus, et uerum dicimus, Plenus est ager iste palea. Arbor est, plena est fructu. Alter dicit, Plena est foliis. Et qui dicit, Plena est fructu, uerum dicit: et qui dicit, Plena est foliis, uerum dicit. Nec plenitudo foliorum abstulit fructui locum, nec plenitudo fructuum turbam expulit foliorum. Utroque plena est: sed aliud querit uentus, aliud cultor colligit. Sic ergo, cum audis, ue mundo ab scandalis, noli terreri; dilige legem Dei, non tibi erit scandalum.

4. Scandalum ab oculo, a manu et a pede. Sed occurrit uxor, nescio quid mali persuadens. Diligis eam, sicut oportet diligi uxorem: membrum tuum est. Sed si oculus tuus scandalizat te, si manus tua scandalizat te, si pes tuus scandalizat te, modo audisti Euangelium, amputa, proiice abs te. Quisquis tibi charus est, quisquis tibi pro magno habetur a te, tamdiu magnus sit [2 1Kb] , tamdiu dilectum membrum tuum sit, quamdiu non ceperit scandalizare, id est, mali aliquid suadere. Audite quia hoc est scandalum. Constituimus exemplum de Iob et uxore eius: sed ibi non est nominatum scandalum. Audi Euangelium: Dominus cum de passione sua predicaret, Petrus cepit illi suadere ne pateretur. Redi retro, satanas, scandalum mihi es. Prorsus docuit te Dominus, qui tibi uiuendi exemplum prebuit, et quid sit scandalum, et quomodo caueatur scandalum. Cui dixerat paulo ante, Beatus es, Simon Bar-Iona , ostenderat illum membrum suum esse. At ubi cepit scandalum esse, precidit membrum: refecit membrum, reposuit membrum  . Scandalum ergo tibi ille erit, qui tibi mali aliquid suadere ceperit. Et intendat Charitas uestra: fit hoc plerumque, non maleuolentia, sed peruersa beneuolentia. uidet enim te amicus tuus, qui te diligit, uicissimque a te diligitur, pater tuus, frater tuus, filius tuus, coniux tua, uidet te in malo, et uult te facere malum. Quid est, uidet te in malo? uidet te in aliqua pressura. Pressuram ipsam propter iustitiam forsitan pateris: ideo pateris pressuram, quia non uis dicere falsum testimonium. uerbi gratia dixerim. Abundant exempla, quia ue mundo ab scandalis. Ecce, uerbi gratia, potens aliquis querit a te, propter predam suam, propter rapinam suam, ministerium falsi testimonii. Negas tu: negas  falsum, ne neges uerum. Ne multis immorer, ille irascitur, potens est, premit. Accedit amicus, qui non uult te esse in pressura, non uult te esse in malo: Rogo te, fac quod tibi dicitur; quid magnum est? Iam forte quomodo et satanas Domino, Scriptum est de te, quia Angelis suis mandauit de te, ne offendas ad lapidem pedem tuum . Forte et iste amicus tuus, quia uidet te christianum, de lege tibi uult persuadere, quod putat te debere facere. Fac quod dicit. Quid? Hoc quod uult ille [1 1Kb] . Sed mendacium est, falsum est. Non legisti, Omnis homo mendax ? Iam iste scandalum est. Amicus est, quid facturus es? Oculus est, manus est: Amputa, et proiice abs te. Quid est, Amputa, et proiice abs te? Noli consentire. Hoc significat, Amputa, et proiice abs te, noli consentire. Membra enim nostra in corpore nostro consensione faciunt unitatem, consensione uiuunt, consensione inuicem connectuntur. Ubi dissensio, ibi morbus aut uulnus est. Ergo membrum tuum est: diliges eum. Sed scandalizat te; Amputa eum, et proiice abs te. Noli consentire; auerte illum ab auribus tuis, forte correctus rediet.

5. Mendacium diuina lege uetitum. Quomodo facturus es hoc quod dico, amputaturus, et abiecturus, et eo fortasse correcturus? Quomodo facturus es, responde. De Lege uoluit suadere mendacium. Ille enim ait, Dic. Et forte non ausus est dicere, Dic mendacium: sed sic, Dic quod uult. Tu dicis, Sed mendacium est. Et ille, ut excuset, Omnis homo mendax. Et tu contra, frater, Os quod mentitur, occidit animam . Attende, non est leue quod audisti, Os quod mentitur, occidit animam. Quid mihi facit inimicus iste potens, qui me premit, quia miseraris me, et miseret conditionis in me [2 1Kb] , et non uis me esse in malo; cum uelis me esse malum? Quid mihi facit potens iste? Quid premit? Carnem. Corpus, dicis tu, premit: dico ego, perimit. Quanto mitius mecum agit ille, quam ego si mentitus fuero? Ille occidit carnem meam: ego occido animam meam. Iratus potens occidit corpus: Os quod mentitur, occidit animam. Corpus occidit; moriturum erat, etsi non occideretur: animam uero quam non occidit iniquitas, in eternum excipit ueritas. Serua ergo quod seruare potes: pereat quod quandoque periturum est. Respondisti; et tamen Omnis homo mendax non soluisti. Responde illi et ad hoc, ne uideatur sibi aliquid dixisse ad suadendum mendacium, testimonium de Lege proferens, urgens te de Lege contra Legem. In Lege enim scriptum est, Falsum Testimonium ne dicas : et in Lege scriptum est, Omnis homo mendax. Respice ad illud quod paulo ante commonui, quando mitem hominem uerbis quibus potui, terminaui. Mitis est, cui in omnibus que bene facit, non placet nisi Deus; in omnibus que male patitur, non displicet Deus. Hoc ergo ei responde, qui dicit, Mentire, quia scriptum est, Omnis homo mendax: Non mentior, quia scriptum est, Os quod mentitur, occidit animam. Non  mentior, quia scriptum est, Perdes omnes qui loquuntur mendacium . Non mentior, quia scriptum est, Falsum testimonium non dices. Urgeat licet pressuris carnem meam cui displiceo in ueritate: audio Dominum meum, Nolite timere eos qui corpus occidunt .

6. Homines agant, non ut homines, sed ut filii Dei. Quomodo ergo omnis homo mendax? An forte non es homo? Responde cito, et uerum, Et homo non sim, ne mendax sim. uidete enim: Deus de celo prospexit super filios hominum, ut uideret si est intelligens et requirens Deum. Omnes declinauerunt, simul inutiles facti sunt: non est qui faciat bonum, non est usque ad unum . Quare? Quia filii hominum esse uoluerunt. Ut autem eos ab his iniquitatibus tolleret, redimeret, curaret, sanaret, mutaret filios hominum, dedit eis potestatem filios Dei fieri . Quid ergo mirum? Homines eratis, si eratis filii hominum: omnes homines eratis, mendaces eratis; omnis enim homo mendax. Accedit uobis gratia Dei, dedit uobis potestatem filios Dei fieri. Audite uocem Patris mei dicentis, Ego dixi, Dii estis, et filii Altissimi omnes . Quoniam homines filii hominum, si non filii Altissimi, mendaces [1 1Kb] ; quia omnis homo mendax. Si filii Dei, si gratia Saluatoris redempti, si pretioso sanguine comparati, si aqua et Spiritu renati, si ad hereditatem celorum predestinati, utique filii Dei. Ergo iam dii [2 1Kb] . Quid ad te uult mendacium? Adam enim purus homo, Christus homo Deus, creator omnis creature Deus. Adam homo, Christus homo mediator Dei, Filius unicus Patris, Deus homo. Ecce tu longe a Deo homo, et Deus sursum longe ab homine: in medio se posuit Deus homo. Agnosce Christum, et per hominem ascende ad Deum.

7. Paganorum scandalum ex pressuris mundi. Iam ergo correcti, et si aliquid egimus, mites, teneamus indeclinabilem confessionem. Diligamus legem Dei, ut euadamus quod dictum est. ue mundo ab scandalis. Loquamur aliquid de scandalis, quibus mundus plenus est, et quomodo crebrescant scandala, abundent pressure. uastatur mundus, calcatur torcular. Eia, christiane, celeste germen, peregrinis in terra, qui ciuitatem in celo queritis, qui Angelis sanctis sociari desideratis, intelligite uos sic uenisse ut discedatis. Transitis per mundum, conantes ad eum qui creauit mundum. Non uos perturbent amatores mundi, qui uolunt in mundo remanere, et uelint nolint, coguntur migrare: non uos decipiant, non seducant. Pressure iste non sunt scandala. Iusti estote, et exercitationes erunt. Tribulatio uenit: quod uolueris erit, aut exercitatio, aut damnatio. Qualem te inuenerit, talis erit. Tribulatio ignis est: aurum te  inuenit? sordes tollit: paleam te inuenit? in cinerem uertit. Ergo pressure que abundant, non sunt scandala. Sed que sunt scandala? Locutiones ille, uerba illa, quibus nobis dicitur: Ecce quid faciunt tempora christiana, ecce que sunt scandala. Ad hoc enim tibi dicitur, ut tu, si amas mundum, blasphemes Christum. Et dicit tibi hoc amicus tuus, consiliarius tuus: ergo oculus tuus. Dicit tibi hoc minister tuus, cooperarius tuus: ergo manus tua. Dicit tibi hoc forte qui te sustentat, qui te ab humilitate terrena subleuat: ergo pes tuus. Abiice, amputa, proiice abs te, noli consentire. Responde talibus, quomodo respondebat ille, cui suadebatur falsum testimonium. Responde, et tu: dic homini dicenti tibi, Ecce temporibus christianis tante pressure sunt, uastatur mundus: responde tu, Hoc mihi antequam eueniret, predixit Christus.

8. Pressure deficientis mundi predicte. Quare enim turbaris? Pressuris mundi turbatur cor tuum, quomodo nauis illa, ubi dormiebat Christus. Ecce que causa est, homo cordate, ut turbetur cor tuum: ecce que causa est. Nauis ista, in qua Christus dormit, cor est ubi fides dormit. Quid enim tibi noui dicitur, christiane? quid enim tibi noui dicitur? Temporibus christianis uastatur mundus, deficit mundus. Non tibi dixit Dominus tuus, uastabitur mundus? Non tibi dixit Dominus tuus, Deficiet mundus? Quare credebas quando promittebatur, et turbaris quando completur? Ergo tempestas seuit in cor tuum: caue naufragium, excita Christum. Habitare, inquit Apostolus, Christum per fidem in cordibus uestris . Per fidem habitat in te Christus. Fides presens, presens est Christus: fides uigilans, uigilans est Christus: fides oblita, dormiens est Christus. Excitare, commouere [1 1Kb] , dic: Domine, perimus ! Ecce que nobis dicunt Pagani: que nobis dicunt, quod est grauius, mali Christiani. Exsurge, Domine, perimus. Euigilet fides tua, incipit tibi loqui Christus. Quid perturbaris? Hec omnia predixi tibi. Ideo predixi, ut cum uenissent mala, sperares bona, ut non deficeres in malis. Miraris quia deficit mundus? mirare quia senuit mundus. Homo est [2 1Kb] , nascitur, crescit, senescit. Querele multe in senecta: tussis, pituita, lippitudo, anxietudo, lassitudo inest. Ergo senuit homo; querelis plenus est: senuit mundus; pressuris plenus est. Parum tibi prestitit Deus, quia in senectute mundi misit tibi Christum, ut tunc te reficiat, quando cuncta deficiunt? Nescis hoc significasse in semine Abrahe? Nam semen Abrahe ait Apostolus, quod est Christus. Non dicit, Et seminibus, tanquam in multis; sed tanquam in uno, Et semini tuo, quod est Christus . Ideo seni Abrahe natus est filius, quia erat utique Christus in ipsius mundi senectute uenturus. uenit cum omnia ueterascerent, et nouum te fecit. Res facta, res condita, res peritura iam uergebat in occasum. Necesse erat ut abundaret laboribus: uenit ille et consolari te inter labores, et  promittere tibi in sempiternum quietem. Noli adherere uelle seni mundo, et nolle iuuenescere in Christo, qui tibi dicit: Perit mundus, senescit mundus, deficit mundus, laborat anhelitu senectutis. Noli timere, renouabitur iuuentus tua sicut aquile .

9. Paganorum in Christianam religionem querele ex uastatione Rome Ecce, inquit, christianis temporibus Roma perit. Forte Roma non perit: forte flagellata est, non interempta: forte castigata est, non deleta. Forte Roma non perit, si Romani non pereant. Non enim peribunt, si Deum laudabunt: peribunt, si blasphemabunt. Roma enim quid est, nisi Romani? Non enim de lapidibus et lignis agitur, de excelsis insulis [1 1Kb] et amplissimis menibus. Hoc sic erat factum, ut esset aliquando ruiturum. Homo cum edificaret, posuit lapidem super lapidem; et homo cum destrueret, expulit lapidem a lapide. Homo illud fecit, homo illud destruxit. Iniuria fit Rome, quia dicitur, Cadit? Non Rome, sed forte artifici eius. Conditori eius facimus iniuriam, quia dicimus, Roma ruit, quam condidit Romulus? Mundus arsurus est [2 1Kb] , quem condidit Deus. Sed nec quod fecit homo, ruit, nisi quando uoluerit Deus; nec quod fecit Deus, ruit, nisi quando uoluerit Deus. Si enim hominis opus non cadit, sine uoluntate Dei, opus Dei quando potest cadere per uoluntatem hominis? Tamen et mundum fecit tibi Deus casurum; et ideo te condidit moriturum [3 1Kb] . Ipse homo ornamentum ciuitatis, ipse homo inhabitator, rector, gubernator ciuitatis, sic uenit ut eat, sic est natus ut moriatur, sic est ingressus ut transeat. Celum et terra transibunt : quid ergo mirum, si aliquando finis est ciuitati? Et forte non modo finis est ciuitati: tamen aliquando finis erit ciuitati. Sed quare inter sacrificia Christianorum perit Roma? Quare inter sacrificia Paganorum arsit mater eius Troia? Dii, in quibus spem suam Romani posuerunt, omnino Romani dii, in quibus spem Pagani Romani posuerunt, ad Romam condendam de Troia incensa migrauerunt. Dii Romani ipsi fuerunt primo dii Troiani. Arsit Troia, tulit Aeneas deos fugitiuos: imo tulit deos fugiens [4 1Kb] stolidos. Portari enim a fugiente potuerunt: fugere ipsi non potuerunt. Et cum ipsis diis ueniens in Italiam, cum diis falsis condidit Romam. Longum est cetera persequi: breuiter tamen quod ipsorum littere habent commemorem. Auctor ipsorum omnibus notus sic loquitur: »Urbem Romam, sicut ego accepi, condidere atque habuere initio Troiani, qui, Aenea duce profugi, sedibus incertis uagabantur«  Habebant ergo deos secum, condiderunt Romam in Latio, posuerunt ibi colendos  deos [1 1Kb] , qui colebantur in Troia. Inducitur a peta ipsorum Iuno irascens Aenee et Troianis fugientibus, et dicit,

Gens inimica mihi Tyrrhenum nauigat equor,
Ilium in Italiam portans uictosque Penates: 
id est, deos uictos portans secum in Italiam. Iam quando dii in Italiam uicti portabantur, numen erat, an omen [2 1Kb] ? Diligite ergo legem Dei, et non sit uobis scandalum. Rogamus uos, obsecramus uos, exhortamur uos, estote mites, compatimini patientibus, suscipite infirmos: et in ista occasione multorum peregrinorum, egentium, laborantium, abundet hospitalitas uestra, abundent bona opera uestra. Quod iubet Christus, faciant Christiani, et tantum suo malo blasphemant Pagani [3 1Kb] .



SERMO LXXXII [* 1Kb]  . De uerbis Euangelii Matthei, cap. XuIII, 15-18, Si peccauerit in te frater tuus, corripe eum inter te et ipsum solum, etc. Et de uerbis Salomonis, Annuens oculis cum dolo, congerit hominibus mestitiam: qui autem arguit palam, pacem facit. Prou. cap. X, u\. 10, sec. LXX  .



CAPUT PRIMUM.

1. Obseruatio preuia. Festuca, ira; trabes, odium. Admonet nos Dominus noster non negligere inuicem nostra peccata, non querendo quid reprehendas, sed uidendo quid corrigas. Eius quippe dixit acutum oculum ad eiiciendam festucam de oculo fratris sui, qui trabem in oculo suo non habet. Quid autem hoc sit, breuiter insinuo Charitati uestre. Festuca in oculo, ira est: trabes in oculo, odium est. Quando ergo qui odit reprehendit irascentem, festucam uult de oculo fratris sui tollere: sed trabe impeditur, quam ipse portat in oculo suo . Festuca initium trabis est. Nam trabes quando nascitur, prius festuca est. Rigando festucam, perducis ad trabem: alendo iram malis suspicionibus, perducis ad odium.



CAPUT II.

2. Peccatum irascentis: crudelitas odio habentis. Multum autem interest inter peccatum irascentis, et crudelitatem odio habentis. Nam et filiis nostris irascimur: odisse filios quis inuenitur? In ipsis quoque pecoribus mater aliquando bucula sugentem uitulum tedio quodam auertit irascens: sed uisceribus amplectitur matris. Quasi tedium facit, cum impingit: queritur [4 1Kb] tamen, si deest. Nec damus aliter filiis disciplinam, nisi aliquantum irascendo et indignando: nec tamen daremus disciplinam, nisi amando. Usque adeo non omnis qui irascitur, odit; ut aliquando magis odisse conuincatur, si non irascitur.  Fac enim puerum uelle in aqua fluminis ludere, cuius impetu pereat: tu si uides, et patienter permittis, odisti; tua patientia, illius mors est. Quanto melius est si irasceris et corrigis, quam non irascendo interire permittis? Odium ergo ante omnia uitandum est, trabes de oculo eiicienda est. Multum quippe aliud est, quando quisque irascens in aliquo uerbi modum excedit, quod postea deleat penitendo; et aliud est, seruare insidias inclusas in corde. Multum postremo interest inter hec uerba Scripture, Turbatus est pre ira oculus meus . De illo autem quid dictum est? Qui odit fratrem suum, homicida est . Multum interest inter turbatum oculum, et exstinctum. Festuca turbat, trabes exstinguit.

3. Odium ei qui odit grauius nocet, quam alteri. Hoc ergo primum nobis persuadeamus, ut quod hodie admoniti sumus, bene facere atque implere possimus, ante omnia non odisse. Tunc enim quando trabes non est in oculo tuo, uides recte quidquid fuerit in oculo fratris tui; et uim pateris, donec eiicias de oculo fratris tui, quod uides nocere oculo fratris tui. Lumen quod in te est, non te permittit negligere lumen fratris tui. Nam si odisti, et uis corripere, quomodo emendas lumen, qui perdidisti lumen? Dixit enim et hoc aperte eadem Scriptura, ubi scriptum est, Qui odit fratrem suum, homicida est. Qui odit, inquit, fratrem suum, in tenebris est usque adhuc . Odium, tenebre sunt. Non potest autem fieri ut qui odit alterum, non sibi prius noceat. Illum enim ledere conatur extrinsecus, se uastat intrinsecus. Quantum autem animus noster corpore maior est, tantum ei prospicere debemus, ne ipse ledatur. Ledit autem animum suum, qui odit alterum. Et quid facturus est ei quem odit? quid facturus? Tollit pecuniam, numquid fidem? Ledit famam, numquid conscientiam? Quidquid nocet, forinsecus nocet: sibi attende quid noceat. Intus enim sibi ipse inimicus est, qui odit alterum. Sed quia non sentit quid sibi mali faciat, in alterum seuit, eo periculosius uiuens, quo non sentit quid secum mali agit; quia et seuiendo sensum perdidit. Seuisti in inimicum tuum: te seuiente ille nudatus est, tu iniquus es. Multum interest inter nudum et iniquum. Ille perdidit pecuniam, tu innocentiam. Quere quis grauius damnum perpessus est. Ille perdidit rem perituram, tu factus es periturus.



CAPUT III.

4. Quo animo frater corripiendus. Peccatum in hominem non contemnendum. Ideo debemus amando corripere; non nocendi auiditate, sed studio corrigendi. Tales si fuerimus, optime facimus quod hodie admoniti sumus: Si peccauerit in te frater tuus, corripe illum inter te et ipsum solum. Quare illum corripis? Quia te doles [1 1Kb] , quod peccauerit in te? Absit. Si amore tui id facis, nichil facis. Si amore illius facis, optime facis. Denique in ipsis uerbis attende, cuius amore id facere debeas, utrum tui, an illius. Si te audierit, inquit, lucratus es fratrem tuum. Ergo propter illum fac, ut lucreris illum. Si faciendo lucraris,  nisi fecisses perierat. Quid est ergo quod plerique homines ista peccata contemnunt, et dicunt, Quid magnum feci? in hominem peccaui. Noli contemnere. In hominem peccasti: uis nosse quia in hominem peccando peristi? Si te ille in quem peccasti, corripuerit inter te et ipsum solum, et audieris illum, lucratus est te. Quid est, lucratus est te; nisi quia perieras, si non lucraretur te? Nam si non perieras, quomodo te lucratus est? Nemo ergo contemnat, quando peccat in fratrem. Ait enim quodam loco Apostolus, Sic autem peccantes in fratres, et percutientes conscientiam eorum infirmam, in Christum peccatis : ideo quia membra Christi omnes facti sumus. Quomodo non peccas in Christum, qui peccas in membrum Christi?

5. Huius peccati remedium. Nemo ergo dicat, quia non peccaui in Deum, sed peccaui in fratrem, in hominem peccaui: leue peccatum est, uel nullum peccatum est. Forte inde dicis, Leue est, quia cito curatur. Peccasti in fratrem: fac satis, et sanatus es. Cito fecisti mortiferam rem, sed remedium cito inuenisti. Quis nostrum speret regnum celorum, fratres mei, quando dicit Euangelium, Qui dixerit fratri suo, Fatue, reus erit gehenne ignis? Magnus terror; sed uide ibi remedium: Si obtuleris munus tuum ad altare, et ibi recordatus fueris, quia frater tuus habet aliquid aduersum te; relinque ibi munus tuum ante altare. Non irascitur Deus quia differs imponere munus tuum: te querit Deus magis quam munus tuum. Nam si malum animum gerens aduersus fratrem tuum, adueneris cum munere ad Deum tuum, respondet tibi: Tu peristi, mihi quid attulisti? Offers munus tuum, et tu non es munus Dei. Plus querit Christus quem redemit sanguine suo, quam quod tu inuenisti in horreo tuo. Ergo relinque ibi munus tuum ante altare, et uade prius reconciliari fratri tuo; et sic ueniens offeres munus tuum . Ecce ille reatus gehenne quam cito solutus est. Nondum reconciliatus, eras gehenne reus: reconciliatus, securus offers munus tuum ad altare.



CAPUT Iu.

6. Quid agere debeat, qui iniuriam passus est. Homines autem faciles sunt ad irrogandas iniurias, et difficiles ad concordiam requirendam. Pete, inquit, ueniam ab homine quem offendisti, ab homine quem lesisti. Respondet: Non me humiliabo. uel Deum tuum audi, si fratrem tuum contemnis: Qui se humiliat, exaltabitur . Non uis te humiliare qui cecidisti? Multum interest inter se humiliantem et inter iacentem. Iam iaces, et humiliare te non uis? Bene diceres, Nolo descendere; si noluisses ruere.

7. Idem tractatur argumentum. Hoc ergo debet facere, qui fecit iniuriam. Qui autem passus est, quid debet? Quod audiuimus hodie: Si peccauerit in te frater tuus, corripe eum inter te et ipsum solum. Si neglexeris, peior es. Ille iniuriam fecit, et iniuriam faciendo graui se ipsum uulnere percussit: tu uulnus fratris tui contemnis? Tu eum uides perire, uel perisse, et negligis? Peior es tacendo, qaum ille  conuiciando. Quando ergo in nos aliquis peccat, habeamus magnam curam, non pro nobis; nam gloriosum est iniurias obliuisci: sed obliuiscere iniuriam tuam, non uulnus fratris tui. Ergo corripe eum inter te et ipsum solum, intendens correctioni [1 1Kb] , parcens pudori. Forte enim pre uerecundia incipit defendere peccatum suum, et quem uis facere correctiorem, facis peiorem. Corripe ergo eum inter te et ipsum solum. Si te audierit, lucratus es fratrem tuum: quia perierat, nisi faceres. Si autem non te audierit, id est, peccatum suum quasi iustitiam defenderit, adhibe tecum duos uel tres; quia in ore duorum uel trium testium stat omne uerbum. Si nec ipsos audierit, refer ad Ecclesiam: si nec Ecclesiam audierit, sit tibi sicut ethnicus et publicanus. Noli illum deputare iam in numero fratrum tuorum. Nec ideo tamen salus eius negligenda est. Nam et ipsos Ethnicos, id est, Gentiles et Paganos in numero quidem fratrum non deputamus; sed tamen eorum salutem semper inquirimus. Hoc ergo audiuimus Dominum ita monentem, et tanta cura precipientem, ut etiam hoc adderet continuo: Amen dico uobis, quecumque ligaueritis super terram, ligata erunt et in celo; et quecumque solueritis in terra, soluta erunt et in celo. Cepisti habere fratrem tuum tanquam publicanum, ligas illum in terra: sed ut iuste alliges, uide. Nam iniusta uincula disrumpit iustitia. Cum autem correxeris, et concordaueris cum fratre tuo, soluisti illum in terra. Cum solueris in terra, solutus erit et in celo. Multum prestas, non tibi, sed illi; quia multum nocuit, non tibi, sed sibi.



CAPUT u.

8. Conciliatur Euangelium cum Salomone. Hec cum ita sint, quid est quod ait Salomon, quod hodie ex alia lectione primitus audiuimus: Annuens oculis cum dole, congerit hominibus mestitiam: qui autem arguit palam, pacem facit? Si ergo qui arguit palam, pacem facit; quomodo, Corripe illum inter te et ipsum solum? Metuendum est, ne sibi contraria sint precepta diuina. Sed intelligamus esse ibi summam concordiam, non quemadmodum quidam uani  sapiamus, qui errantes opinantur contraria sibi esse duo Testamenta in Libris ueteribus et nouis: ut ideo putemus hoc esse contrarium, quoniam illud est in Salomonis libro, hoc in Euangelio. Si enim aliquis imperitus et calumniator diuinarum Scripturarum diceret, Ecce ubi sibi contradicunt duo Testamenta. Dominus dicit, Corripe illum inter te et ipsum solum. Salomon dicit, Qui arguit palam, pacem facit. Ergo nescit Dominus quid precepit? Salomon uult contundi frontem peccantis: Christus parcit pudori erubescentis. Ibi enim scriptum est, Qui arguit palam, pacem facit: hic autem, Corripe illum inter te et ipsum solum; non palam, sed in secreto et occulte. uis nosse, quisquis talia cogitas, non sibi repugnare duo Testamenta, quia illud in libro Salomonis, hoc in Euangelio reperitur? Apostolum audi. Certe Apostolus minister est Noui Testamenti. Audi ergo apostolum Paulum Timotheo precipientem et dicentem,  Peccantes coram omnibus argue, ut et ceteri timorem habeant . Iam non Salomonis liber cum Euangelio, sed Pauli apostoli Epistola uidetur confligere. Salomonem paululum sine iniuria seponamus: Christum Dominum et Paulum seruum eius audiamus. Quid dicis, Domine? Si peccauerit in te frater tuus, corripe illum inter te et ipsum solum. Quid dicis, Apostole? Peccantes coram omnibus argue, ut et ceteri timorem habeant. Quid facimus? Controuersiam istam uelut iudices audimus? Absit. Imo sub iudice constituti pulsemus, uti nobis aperiri impetremus: fugiamus sub alas Domini Dei nostri. Non enim Apostolo suo contrarium locutus est, quia et in illo ipse locutus est, sicut dicit: An uultis experimentum eius accipere, qui in me loquitur Christus ? Christus in Euangelio, Christus in Apostolo: Christus ergo utrumque dixit; unum ore suo, alterum ore preconis sui. Quia quando preco de tribunali aliquid dicit, non scribitur in Gestis, Preco dixit: sed ille dixisse scribitur, qui preconi quod diceret imperauit.



CAPUT uI.

9. Correptio alias secreta, alias publica esse debet. Duo ergo ista precepta, fratres, sic audiamus, ut intelligamus, et inter utraque precepta pacati constituamur. Cum corde nostro nos concordemus, et Scriptura sancta in nulla parte discordat. uerum est omnino, utrumque uerum est: sed discernere debemus, aliquando illud, aliquando illud esse faciendum; aliquando corripiendum fratrem inter te et ipsum solum, aliquando corripiendum fratrem coram omnibus, ut et ceteri timorem habeant. Si aliquando illud, aliquando illud fecerimus; concordiam Scripturarum tenebimus, et in faciendo atque obtemperando non errabimus. Sed dicit mihi aliquis: Quando facio illud, quando illud: ne tunc corripiam inter me et ipsum solum, quando debeo coram omnibus corripere; aut tunc corripiam coram omnibus, quando debeo in secreto corripere?



CAPUT uII.

10. Quando secreta esse debet, quando publica. Cito uidebit Charitas uestra, quid quando facere debeamus: sed utinam facere pigri non simus. Intendite, et uidete: Si peccauerit, inquit, in te frater tuus, corripe eum inter te et ipsum solum. Quare? Quia peccauit in te. Quid est, in te peccauit? Tu scis quia peccauit. Quia enim secretum fuit, quando in te peccauit; secretum quere, cum corrigis quod peccauit. Nam si solus nosti quia peccauit in te, et eum uis coram omnibus arguere; non es correptor, sed proditor. Attende quemadmodum uir iustus, Ioseph, tanto flagitio quod de uxore fuerat suspicatus, tanta benignitate pepercit, antequam sciret unde illa conceperat: quia grauidam senserat, et se ad illam non accessisse nouerat. Restabat itaque certa adulterii suspicio: et tamen quia ipse solus senserat, ipse solus sciebat, quid de illo ait Euangelium? Ioseph autem cum esset uir iustus, et nollet eam diuulgare. Mariti dolor non uindictam quesiuit: uoluit prodesse peccanti, non punire peccantem. Cum, inquit, nollet eam diuulgare, uoluit eam occulte dimittere. Hec eo cogitante,  ecce angelus Domini apparuit ei in somnis; et indicauit quid esset, quia non uiolauit uiri torum, quia de Spiritu sancto conceperat Dominum amborum . Peccauit ergo in te frater tuus; si tu solus nosti, tunc uere in te solum peccauit. Nam si multis audientibus tibi fecit iniuriam, et in illos peccauit, quos testes sue iniquitatis effecit. Dico enim, fratres karissimi, quod et uos ipsi in uobis ipsis potestis agnoscere. Quando me audiente, fratri meo quisque iniuriam facit, absit ut a me iniuriam illam alienam putem. Prorsus et mihi fecit: imo et mihi plus fecit, cui putauit placere quod fecit. Ergo ipsa corripienda sunt coram omnibus, que peccantur coram omnibus: ipsa corripienda sunt secretius, que peccantur secretius. Distribuite tempora, et concordat Scriptura.



CAPUT uIII.

11. Correptionis modus, curue secreto fiat. Peccata carnis mortifera. Sic agamus et sic agendum est, non solum quando in nos peccatur, sed quando peccatur ab aliquo, ut ab altero nesciatur. In secreto debemus corripere, in secreto arguere; ne uolentes publice arguere, prodamus hominem. Nos uolumus corripere et corrigere: quid, si inimicus querit audire quod puniat? Nouit enim nescio quem homicidam episcopus, et alius illum nemo nouit. Ego uolo publice corripere, at tu queris inscribere. Prorsus nec prodo, nec negligo: corripio in secreto; pono ante oculos Dei iudicium; terreo cruentam conscientiam; persuadeo penitentiam. Hac caritate prediti esse debemus. Unde aliquando homines reprehendunt nos, quod quasi non corripiamus: aut putant nos scire quod nescimus, aut putant nos tacere quod scimus. Sed forte quod scis, et ego scio: sed non coram te corripio; quia curare uolo, non accusare. Sunt homines adulteri in domibus suis, in secreto peccant; aliquando nobis produntur ab uxoribus suis plerumque zelantibus, aliquando maritorum salutem querentibus: nos non prodimus palam, sed in secreto arguimus. Ubi contigit malum, ibi moriatur malum. Non tamen uulnus illud negligimus; ante omnia ostendentes homini in tali peccato constituto sauciamque gerenti conscientiam, illud uulnus esse mortiferum: quod aliquando qui committunt, nescio qua peruersitate contemnunt; et nescio unde sibi testimonia nulla et uana [1 1Kb] conquirunt, dicentes, Peccata carnis Deus non curat. Ubi est quod hodie audiuimus: Fornicatores et adulteros iudicat Deus? Ecce attende, quisquis tali morbo laboras. Quod dicit Deus audi: non quod tibi dicit fauens peccatis tuis animus tuus [2 1Kb] , aut eadem tecum iniquitatis catena ligatus amicus tuus, uel potius inimicus tuus et suus. Audi ergo quod dicit Apostolus: Honorabiles, inquit, nuptie in omnibus, et torus immaculatus. Fornicatores autem et adulteros iudicat Deus .



CAPUT IX.

12. uita cito emendanda. Age ergo, frater, esto correctus. Times ne te inscribat inimicus; et non times ne te iudicet Deus? Ubi est fides?  Time cum est quando timeas. Longe est quidem dies iudicii: sed uniuscuiusque hominis dies ultimus longe esse non potest; quia breuis est uita. Et quia ipsa breuitas semper incerta, quando sit dies tuus ultimus, nescis. Corrige te hodie, propter cras. Prosit tibi et modo in secreto correptio. Palam enim loquor, et in secreto arguo. Aures omnium pulso: sed conscientias quorumdam conuenio. Si dicerem, Tu, adulter, corrige te: primo forte dicerem quod nescirem; forte quod temere audieram, suspicarer. Non dico, Tu, adulter, corrige te; sed, quisquis in hoc populo adulter es, corrige te. Publica est correptio, sed secreta correctio. Scio quia ille qui timuerit, corrigit se.



CAPUT X.

13. Peccata carnis non contemnenda. Non dicat in corde suo, Peccata carnis non curat Deus. Nescitis, inquit Apostolus, quia templum Dei estis, et Spiritus Dei habitat in uobis? Quisquis templum Dei uiolauerit, disperdet illum Deus . Nemo se fallat. Sed forte ait aliquis, Templum Dei animus meus est, non corpus meum: adiecit etiam testimonium, Omnis caro fenum, et omnis claritas carnis ut flos feni . Infelix interpretatio! punienda cogitatio! Fenum dicta est caro, quia moritur: sed quod ad tempus moritur, non resurgat [1 1Kb] cum crimine. uis nosse apertam etiam inde sententiam? Nescitis, inquit idem apostolus, quia corpora uestra templum in uobis est Spiritus sancti, quem habetis a Deo?  Contemnebas corporale peccatum, contemnis quod peccas in templum? Ipsum corpus tuum templum in te est Spiritus Dei. Iam uide quid facias de templo Dei. Si eligeres in ecclesia facere adulterium intra istos parietes, quid te esset sceleratius? Modo autem tu ipse es templum Dei. Templum intras, templum exis, templum in domo tua manes, templum surgis. uide quid agas, uide ne offendas templi habitatorem, ne deserat te, et in ruinam uertaris. Nescitis, inquit, quia corpora uestra  templum in uobis est Spiritus sancti, quem habetis a Deo, et non estis uestri? Empti enim estis pretio magno . Si contemnis corpus tuum, considera pretium tuum.



CAPUT XI.

14. Correctio non procrastinanda. uox coruina. Homines bona uolunt habere omnia preter uitam. Scio ego, et mecum omnis homo qui paulo attentius considerauerit, neminem Deum timentem sub uerbis eius non se corrigere, nisi qui putat, quia plus habet uiuere. Ipsa res est que multos occidit, cum dicunt, Cras, cras: et subito ostium clauditur. Remansit foris cum uoce coruina, quia non habuit gemitum columbinum. Cras, cras; corui uox. Geme ut columbus, et tunde pectus: sed plagas tibi  dando in pectus, cesus correctus esto; ne non uidearis conscientiam cedere, sed malam conscientiam pugnis pauimentare, solidiorem reddere [1 1Kb] , non correctiorem. Geme non inani gemitu. Forte enim dicis tibi: Promisit mihi Deus indulgentiam, quando me correxero; securus sum: lego diuinam Scripturam, Iniquus in qua die conuersus fuerit ab iniquitatibus suis, et fecerit iustitiam, omnes iniquitates eius obliuiscar . Securus sum; quando me correxero, dat mihi Deus indulgentiam de malis meis. Et quid ego dicturus sum? Contra Deum reclamaturus? Dicturus sum Deo: Noli illi dare indulgentiam? Dicturus sum hoc scriptum non esse, hoc Deum non promisisse? Si ista dixero, omnia falsa dico. Bene dicis, uerum dicis: indulgentiam correctioni tue promisit Deus, negare non possum: sed dic mihi, rogo te; ecce ego consentio et concedo et cognosco quia indulgentiam Deus promisit tibi; crastinum enim diem quis tibi promisit? Ubi mihi legis indulgentiam te accepturum, si te correxeris; lege ibi mihi quantum uicturus sis. Non lego, inquis. Nescis ergo quantum uicturus sis. Esto correctus et semper paratus. Noli timere diem ultimum, tanquam furem qui te dormiente effodiat parietem: sed uigila, et corrige te hodie. Quid differs in crastinum? Longa uita erit. Ipsa longa, bona sit. Prandium bonum longum nemo differt, et uitam malam longam uis habere? Utique si longa erit, melius bona erit: si breuis erit, bene factum est, ut bona produceretur. Sic autem homines negligunt uitam suam, ut nolint habere malam, nisi ipsam. uillam emis, bonam queris; uxorem uis ducere, bonam eligis; filios tibi uis nasci, bonos optas; caligas locas, et non uis malas: et uitam amas malam! Quid te offendit uita tua, quam solam uis malam, ut inter omnia bona tua tu solus sis malus?



CAPUT XII.

15. Pastoris onus non abiiciendum. Ergo, fratres mei, si aliquem uestrum uellem in parte corripere, forte audiret me: multos uestrum publice corripio; omnes me laudant; audiat me aliquis. Non amo in uoce laudatorem, et in corde contemptorem. Cum enim laudas, et non te corrigis, contra te testis es. Si malus es, et quod dico placet tibi, displice tibi: quia si malus displicueris tibi, correctus placebis tibi [2 1Kb] , quod nudiustertius, nisi fallor, dixi. In omnibus uerbis meis speculum propono. Nec mea ista sunt uerba: sed Domino iubente loquor, quo terrente non taceo. Nam quis non eligeret tacere, et rationem de uobis non reddere? Sed iam suscepimus onus, quod ab humeris nostris excutere non possumus, nec debemus. Audistis, fratres mei, cum Epistola ad Hebreos legeretur: Obedite prepositis uestris, et subditi estote; quia ipsi uigilant pro animabus uestris, tanquam rationem reddituri pro uobis: ut cum gaudio hoc faciant, et non cum tristitia; non enim expedit uobis . Quando facimus ista cum gaudio? Quando uidemus  homines proficere in uerbis Dei. Quando laborat cum gaudio operarius in agro? Quando attendit arborem, et fructum uidet; quando attendit segetem, et frugum in area [1 1Kb] prospicit ubertatem: non sine causa laborauit, non sine causa dorsum curuauit, non sine causa manus attriuit, non sine causa frigus et estum tolerauit. Hoc est quod ait, Ut cum gaudio hoc faciant, et non cum tristitia; non enim expedit uobis. Numquid dixit, Non illis expedit. Non; sed dixit, Non expedit uobis. Nam illi prepositi quando contristantur de malis uestris, expedit illis; ipsa tristitia prodest illis: sed non expedit uobis. Nihil autem nobis uolumus expedire, quod non expedit uobis. Simul ergo in Dominico agro, fratres, bonum operemur; ut simul de mercede gaudeamus.



SERMO LXXXIII [* 1Kb]  . De uerbis Euangelii Matthei, cap. XuIII, 21, 22, Quoties peccabit in me frater meus, etc.



CAPUT PRIMUM.

1. De remittendis iniuriis. Hesterna die sanctum Euangelium admonuit nos non negligere peccata fratrum nostrorum [2 1Kb] : Sed si peccauerit, inquit, in te frater tuus, corripe eum inter te et ipsum solum. Si te audierit, lucratus es fratrem tuum. Si autem contempserit, adhibe tecum duos uel tres: ut in ore duorum uel trium testium stet omne uerbum. Si autem et ipsos contempserit, dic Ecclesie. Quod si Ecclesiam contempserit, sit tibi sicut ethnicus et publicanus. Hodierna etiam die ad ipsam rem pertinet capitulum quod sequitur, quod modo cum legeretur audiuimus. Cum enim dixisset hoc Dominus iehsu Petro, subiecit et interrogauit Magistrum, quoties ignosceret fratri qui in illum peccasset; et quesiuit utrum sufficeret septies. Respondit illi Dominus: Non solum septies, sed etiam septuagies septies. Deinde narrauit similitudinem ualde terribilem: quia simile est regnum celorum homini patrifamilias, qui posuit rationem cum seruis suis; in quibus inuenit debitorem decem millium talentorum. Et cum iussisset, ut omnia que habebat, et omnis eius familia, et ipse uenderetur, et debitum solueretur, aduolutus genibus domini sui, rogabat eum dilationem, meruit remissionem. Misertus est enim dominus eius, sicut audiuimus, et omne debitum dimisit illi. At ille debito liber, sed iniquitatis seruus, posteaquam egressus est a facie domini sui, inuenit etiam ipse debitorem suum, qui debebat, non decem millia talentorum, quantum ipsius debitum fuit, sed centum denarios: cepit eum suffocatum trahere [3 1Kb] , et dicere, Redde quod debes. At ille rogabat conseruum, sicut et ipse rogauerat dominum: sed non talem iste inuenit conseruum, qualem  ille dominum. Non solum remittere illi debitum noluit: sed nec dilationem dedit. Contortum rapiebat ad solutionem, iam debito dominico liber. Displicuit conseruis; et renuntiauerunt domino suo quid actum esset: et dominus fecit adesse seruum, et dixit ei, Serue nequam, cum mihi tanta deberes, misertus tui, omnia dimisi tibi; nonne ergo et te oportebat misereri conserui tui, sicut et ego tui misertus sum? Et iussit omnia, que illi dimiserat, exigi.



CAPUT II.

2. Omnis homo debitor Dei est, et debitorem habet fratrem. Misericordie opera duo. Mendici Dei sumus. Ergo hanc similitudinem ad nostram instructionem proposuit, et admonendo perire nos noluit. Sic, inquit, et uobis faciet Pater uester celestis, si non remiseritis unusquisque uestrum fratri suo ex cordibus uestris [1 1Kb] . Ecce, fratres, res in aperto est, admonitio utilis; et ualde salubris obedientia debetur, ut quod iussum est impleatur. Quia omnis homo et debitor est Dei, et debitorem habet fratrem suum. Quis est enim qui non sit debitor Dei, nisi in quo nullum potest inueniri peccatum? Quis est autem qui non habeat debitorem fratrem, nisi in quem nemo peccauit? Putasne, quisquam in genere humano reperiri potest, qui non et ipse aliquo peccato obstrictus sit fratri suo? Debitor est ergo omnis homo, habens tamen et ipse debitorem. Ideo Deus iustus constituit tibi regulam in debitore tuo, quod faciet et ipse cum suo. Duo sunt enim opera misericordie, que nos liberant, que breuiter ipse Dominus posuit in Euangelio, Dimittite, et dimittetur uobis; date, et dabitur uobis . Dimittite, et dimittetur uobis, ad ignoscendum pertinet. Date, et dabitur uobis, ad prestandum beneficium pertinet. Quod ait de ignoscendo; et tu uis tibi ignosci quod peccas, et habes alium cui tu possis ignoscere. Rursus quod pertinet ad tribuendum beneficium; petit te mendicus, et tu es Dei mendicus. Omnes enim quando oramus, mendici Dei sumus: ante ianuam magni patrisfamilias stamus, imo etiam prosternimur, supplices ingemiscimus, aliquid uolentes accipere; et ipsum aliquid, ipse Deus est. Quid a te petit mendicus? Panem. Et tu quid petis a Deo, nisi Christum, qui dicit, Ego sum panis uiuus, qui de celo descendi ? Ignosci uobis uultis? Ignoscite: Remittite, et remittetur uobis. Accipere uultis? Date, et dabitur uobis.



CAPUT III.

3. Quoties ignoscendum fratri. Sed quid in hac aperta preceptione mouere possit, audite. In remissione ubi uenia petitur, et ab ignoscente debetur, hoc potest mouere, quod et Petrum mouit. Quoties debeo, inquit, ignoscere? Sufficit usque septies? Non sufficit, ait Dominus: Non dico tibi, Septies; sed, septuagies septies. Iam tu enumera quoties in te peccauerit frater tuus. Si potueris peruenire usque ad septuagesimam et octauam culpam, ut transeas septuagies septies, tunc molire uindictam. Itane uerum est quod dicit, et uere ita se res habet, ut si peccauerit septuagies septies, ignoscas; si autem  peccauerit septuagies octies, iam liceat tibi non ignoscere? Audeo, audeo dicere, ut et si septuagies octies peccauerit, ignoscas. Si autem peccauerit, ut dixi, septuagies octies ignosce. Et si centies peccauerit, ignosce. Et quid dicam toties et toties? Omnino quoties peccauerit, ignosce  . Ergo ego ausus sum supergredi modum Domini mei? Ille in septuagesimo et septimo numero ignoscendi limitem fixit: hunc ego limitem transilire presumam? Non est uerum, non sum ausus plus aliquid. Ipsum Dominum meum audiui loquentem in Apostolo suo, ubi modus et numerus prefixus non est. Ait enim: Donantes uobismetipsis, si quis aduersus aliquem habet querelam, sicut Deus in Christo donauit uobis . Audistis formam. Si septuagies septies peccata tibi donauit Christus, si huc usque ignouit, et ultra negauit; pone et tu limitem, et ulterius noli ignoscere. Si autem Christus millia peccata peccatorum inuenit, et tamen omnia donauit; noli subducere misericordiam, sed posce illius numeri solutionem. Non enim sine causa Dominus septuagies septies dixit: cum omnino nulla culpa sit, quam non debeas ignoscere. Ecce ille ipse seruus, cuius debentis inuentus est debitor, decem millia talentorum debebat. Puto enim, quia decem millia talentorum, ut parum sit, decem millia peccatorum sunt. Nolo enim dicere unum talentum, quod omnia peccata concludat. Seruus autem ille quantum ei debebat? Centum denarios debebat. Iam plus non est quam septuagies septies? Et tamen iratus est Dominus, quia ei non dimisit. Non solum enim centum plus sunt quam septuaginta septem; sed centum denarii forte mille asses sunt. Sed quid ad decem millia talentorum?



CAPUT Iu.

4. Omnia debita dimittenda. Ac per hoc omnes culpas, que in nos committuntur, parati simus ignoscere, si nobis desideramus ignosci. Si enim consideremus peccata nostra, et numeremus quid facto, quid oculo, quid aure, quid cogitatione, quid innumerabilibus motibus; nescio utrum dormiamus sine talento. Ergo quotidie petimus, quotidie diuinas aures orando pulsamus, quotidie nos prosternimus et dicimus: Dimitte nobis debita nostra, sicut et nos dimittimus debitoribus nostris . Que debita tua? Omnia, an aliquam partem? Respondebis, Omnia. Sic ergo et tu debitori tuo. Hanc ergo regulam ponis, hanc conditionem loqueris: hoc pacto et placito quando oras, commemoras, ut dicas, Dimitte nobis, sicut et nos dimittimus debitoribis nostris.

5. Insignis hac de re figura. Quid sibi ergo uult septuagies septies? Audite, fratres, magnum mysterium, admirabile sacramentum. Quando Dominus baptizatus est, Lucas euangelista sanctus ibi commemorauit generationes eius, quo ordine, qua serie, quo stemmate [1 1Kb] ad illam generationem uentum fuerit, qua natus est Christus . Mattheus cepit  ab Abraham, et uenit usque ad Ioseph descendendo : Lucas autem ascendendo cepit numerare. Quare ille descendendo, ille ascendendo? Quia Mattheus generationem Christi commendabat, qua descendit ad nos; ideo quando natus est Christus, cepit numerare descendendo. Lucas autem quia tunc cepit numerare, quando baptizatus est Christus; ibi est initium ascensionis: iste ascendendo numerare cepit, numerando autem compleuit generationes septuaginta septem. A quo numerabat? Intendite a quo. Exorsus est numerare a Christo [1 1Kb] usque ad ipsum Adam, qui primus peccauit, et nos cum peccati obligatione generauit. Peruenit usque ad Adam, et numerantur generationes septuaginta septem: hoc est, a Christo usque ad Adam, quas diximus septuaginta septem; et ab Adam usque ad Christum septuaginta septem. Si ergo nulla generatio pretermissa est, nulla culpa preteritur, ubi non debeat ignosci. Nam ideo ipsius septuaginta septem generationes enumerauit, quem numerum Dominus in peccatorum remissione commendauit; quoniam a baptismo cepit enumerare, ubi omnia peccata soluuntur.



CAPUT u.

6. Alia figura de eodem. Decalogus. Et in hoc, fratres, adhuc accipite sacramentum maius. In septuagesimo septimo numero mysterium est remissionis peccatorum. Tot generationes inueniuntur a Christo usque ad Adam. Deinde paulo diligentius interroga ipsius numeri secretum, latebrasque eius inquire: pulsa diligentius, ut aperiatur tibi. Iustitia lege Dei constat: uerum est. Nam lex in decem preceptis commendatur. Ideo ille debebat decem millia talentorum. Ipse est ille memorabilis Decalogus scriptus digito Dei, traditus populo per Moysen famulum Dei. Debebat ergo ille decem millia talentorum: omnia peccata significat, propter numerum legis. Debebat et ille centum denarios: non minus ab eodem numero. Nam et centies centum fit decem millia; et decies deni, centum. Et ille decem millia talentorum, et ille decies denos [2 1Kb] . A legitimo enim numero non recessum est, in quo utroque inuenies utraque peccata. Uterque debitor, et uterque uenie deplorator et impetrator: sed ille seruus malus, seruus ingratus, iniquus, noluit rependere quod accepit, noluit prestare quod illi indigno prestitum fuit.



CAPUT uI.

7. Septuagesimo septimo numero peccata omnia esse presignata. Peccata dimissa replicantur non dimittenti. uidete ergo, fratres: quisque incipit a Baptismo, liber exit, dimissa sunt illi decem millia talentorum; et cum exierit, inuenire habet conseruum suum debitorem. Obseruet ergo ipsum peccatum: quia numerus undenarius transgressio legis est. Lex enim denarius, peccatum undenarium. Lex enim per decem, peccatum per undecim. Quare peccatum per undecim? Quia transgressio denarii est, ut  eas ad undenarium. In lege autem modus fixus est: transgressio autem peccatum est. Iam ubi transgrederis denarium, ad undenarium uenis. Adeo magnum mysterium figuratum est, quando iussum est tabernaculum fabricari. Multa ibi numerosa dicta sunt, in magno sacramento. Inter cetera uela cilicina iussa sunt fieri, non decem, sed undecim : quia per cilicium ostenditur confessio peccatorum. Quid autem amplius queris? uis nosse omnia peccata contineri numero isto septuagesimo septimo? Septuplum solet pro toto computari: quoniam septem diebus uoluitur tempus, et finito septenario, rursus ad caput reditur, ut eadem forma uoluatur [1 1Kb] . Per huiusmodi forme reuolutiones secula transeunt: a septenario tamen numero non receditur. Omnia enim peccata dixit, quando septuagies septies dixit: quia illud undecim duc septies, fiunt septuagies septies. Omnia ergo dimitti peccata uoluit, qui ea septuagesimo septimo numero presignauit. Nemo contra se teneat non ignoscendo, ne contra illum teneatur, quando orat. Dicit enim Deus, Dimitte, et dimittetur tibi. Sed ego prior dimisi: dimitte uel postea. Nam si non dimiseris, reuocabo te; et quidquid tibi dimiseram, replicabo tibi. Non enim mentitur ueritas; non enim fallit, aut fallitur Christus, qui subiecit, dicens: Sic et uobis faciet Pater uester, qui in celis est. Inuenis Patrem, imitare Patrem. Si enim imitari non uis, exheredari [2 1Kb] disponis, Faciet ergo ita uobis, inquit, Pater uester celestis, si non remiseritis unusquisque fatribus uestris ex cordibus uestris. Ne dicas in lingua, Ignosco, et corde differas. Supplicium enim ostendit tibi Deus, minando uindictam. Nouit Deus ubi dicas. uocem tuam homo audiuit: conscientiam tuam Deus inspicit. Si dicis, Dimitto; dimitte. Melius est cum clamas ore, et dimittis in corde, quam blandus ore, crudelis in corde.



CAPUT uII.

8. Ita ignoscendum, ut non negligatur disciplina. Iam ergo obsecrant pueri indisciplinati, et nolunt uapulare, qui sic prescribunt nobis, quando uolumus dare disciplinam: Peccaui, ignosce mihi. Ecce ignoui, et iterum peccat. Ignosce: ignoui. Peccat tertio. Ignosce: tertio ignoui. Iam quarto uapulet. Et ille: Numquid septuagies septies te fatigaui? Si hac prescriptione seueritas discipline dormiat, repressa disciplina seuit impunita nequitia. Quid ergo faciendum est? Corripiamus uerbis, et si opus est, et uerberibus: sed delictum dimittamus, culpam de corde abiiciamus. Ideo enim Dominus subdidit, de cordibus uestris, ut si per caritatem imponitur disciplina, de corde lenitas non recedat. Quid enim tam pium quam medicus ferens ferramentum? Plorat secandus, et secatur: plorat urendus, et uritur. Non est illa crudelitas; absit ut seuitia medici dicatur. Seuit in uulnus, ut homo sanetur: quia si uulnus palpetur, homo perditur. Sic ergo ista monuerim, fratres mei, ut fratres nostros qui peccauerint  omni modo diligamus, de corde nostro caritatem in eos non dimittamus, et disciplinam, cum opus est, demus: ne per solutionem discipline crescat nequitia, et incipiamus propter Deum accusari; quia recitatum est nobis, Peccantes coram omnibus corripe, ut ceteri timorem habeant . Certe si quis, quod solum uerum est, distinguit tempora, et soluit questionem, uerum est. Si peccatum in secreto est, in secreto corripe. Si peccatum publicum est et apertum - publice corripe: ut ille emendetur, et ceteri timeant.



SERMO LXXXIu [* 1Kb]  . De uerbis Euangelii Matthei, cap. XIX, 17, Si uis uenire ad uitam, serua mandata.



CAPUT PRIMUM.

1. Aeterna uita quantum amanda sit, intelligitur ex amore huius uite. Dixit Dominus cuidam adolescenti: Si uis uenire ad uitam, serua mandata. Non dixit, Si uis uenire ad uitam eternam: sed, Si uis uenire ad uitam; eam definiens uitam, que fuerit eterna uita. Huius ergo uite amorem nos primitus commendemus. Etenim amatur et qualiscumque uita ista; et ipsam qualemcumque, erumnosam, miseram, finire homines timent, et pauescunt. Hinc uidendum est, hinc considerandum, quemadmodum amanda sit eterna uita; quando sic amatur misera ista et quandoque finienda uita. Considerate, fratres, quantum amanda sit uita, ubi nunquam finias uitam. Amas ergo istam uitam, ubi tantum laboras, curris, satagis, anhelas; et uix enumerantur que necessaria sunt in misera uita; seminare, arare, nouellare, nauigare, molere, coquere, texere: et post hec omnia finire habes uitam. Ecce que pateris in misera ista quam diligis uita: et putas te semper uicturum, et nunquam moriturum? Templa, saxa, marmora, ferro plumboque consolidata, tamen cadunt: et homo nunquam se putat moriturum? Discite ergo, fratres, querere eternam uitam, ubi ista non tolerabitis, sed in eternum cum Deo regnabitis. Qui enim uult uitam, sicut dicit propheta, diligit uidere dies bonos . Nam in diebus malis mors potius optatur, quam uita. Nonne audimus et uidemus homines in aliquibus tribulationibus et angustiis, conflictationibus et egritudinibus dum sunt constituti, et uident se laborare, nichil aliud dicere nisi, Deus mitte mihi mortem, accelera dies meos? Et aliquando uenit egritudo; curritur, adducuntur medici, solidi et munera promittuntur. Dicit tibi ipsa mors: Ecce adsum, quam paulo ante a Domino petebas; quid me modo fugere uis? Inueni te falsatorem, et misere uite amatorem.

2. Mali sunt dies huius uite. uera ac beata uita, eterna. De his autem diebus quos agimus, ait Apostolus, Redimentes tempus, quoniam dies mali sunt . Non sunt ergo dies mali quos agimus in corruptela huius carnis, in tanta uel sub  tanta sarcina corruptibilis corporis, inter tantas tentationes, inter tantas difficultates, ubi falsa uoluptas, nulla securitas gaudii, timor torquens, cupiditas auida, tristitia arida? Ecce quam malos dies: et nemo uult finire ipsos malos dies, multumque hinc rogant homines Deum, ut diu uiuant. Quid est autem diu uiuere, nisi diu torqueri? Quid est aliud diu uiuere, quam malos dies malis diebus addere? Et cum crescunt pueri, quasi accedunt illis dies; et nesciunt quia minuuntur: et ipsa est falsa computatio. Crescentibus enim decedunt dies potius, quam accedunt. Constitue alicui homini nato, uerbi gratia, octoginta annos: quidquid uiuit, de summa minuit. Et inepti homines gratulantur plurimis natalitiis, tam suis, quam filiorum suorum. O uirum prudentem! Si tibi uinum minuatur in utre, tristaris: dies perdis, et gaudes? Mali ergo sunt dies: et eo peiores, quia diliguntur. Sic blanditur hic mundus, ut nemo uelit finire erumnosam uitam. uera enim uita uel beata hec est, cum resurgemus et cum Christo regnabimus. Nam et impii resurrecturi sunt, sed in ignem ituri. uita itaque non est, nisi beata. Et uita beata esse non potest, nisi eterna, ubi sunt dies boni; nec multi, sed unus. Ex consuetudine huius uite appellati sunt dies. Dies ille nescit ortum, nescit occasum. Illi diei non succedit crastinus; quia non precedit eum hesternus. Hunc diem, uel hos dies, et hanc uitam, et ueram uitam in promissis habemus. Alicuius ergo operis merces est. Si enim mercedem amamus, in opere non deficiamus: et in eternum cum Christo regnabimus.



SERMO LXXXu [* 1Kb]  . De uerbis Euangelii Matthei, cap. XIX, 17-25. Si uis uenire ad uitam, serua mandata, etc.



CAPUT PRIMUM.

NUM. 1. Mandatorum obseruatio ad promerendam uitam. Euangelium, os Christi. Euangelica lectio, que modo personuit in auribus nostris, fratres, auditorem magis atque factorem, quam expositorem desiderat. Quid hac luce clarius, Si uis uenire ad uitam, serua mandata? Quid ergo dicturus sum? Si uis uenire ad uitam, serua mandata. Quis est qui nolit uitam? et tamen quis est qui uelit seruare mandata? Si mandata seruare non uis, quare uitam queris? Si ad opus piger es, quare ad mercedem festinas? Dixit se ille diues adolescens seruasse mandata: audiuit precepta maiora, Si uis perfectus esse, unum tibi deest; uade, uende omnia que habes, et da pauperibus: nec perdes, sed habebis thesaurum in celo; et ueni, sequere me. Nam quid tibi prodest, si feceris, et non sequaris me? Abscessit autem tristis ac mestus, sicut audistis: habebat enim multas diuitias. Quod audiuit ille, audiuimus et nos. Os Christi, Euangelium est. In celo sedet: sed in terra loqui non cessat. Nos non simus surdi: nam ille clamat. Nos non simus mortui: nam ille tonat. Si maiora non uis facere, minora fac. Onus maiorum ad te multum est, uel minora prende. Quid ad utraque piger es? quid utrisque aduersaris? Maiora sunt,  uende omnia que habes, et da pauperibus, et sequere me. Minora sunt, Non homicidium facias, Non adulteres, Non falsum testimonium queras [1 1Kb] , Non fureris. Honora patrem et matrem, Diliges proximum tuum tanquam te ipsum. Ista fac. Quid ad te clamo, ut uendas res tuas, cui extorquere non possum ne rapias alienas? Audisti, Non furaberis; tu rapis. Ante conspectum tanti Iudicis, iam te non furem teneo, sed raptorem. Parce tibi, miserere tui. Adhuc uita ista dat tibi dilationem, noli abiicere correptionem. Fuisti heri fur; noli et hodie. Iam forte et hodie fuisti; cras noli. Aliquando fini malum, et pro mercede exige bonum. Bona habere uis, et bonus esse non uis: contraria est uita tua uotis tuis. Si magnum bonum est habere uillam bonam, quantum malum est habere animam malam?



CAPUT II.

2. Diuites difficile saluantur. Pauperes quid cauere oportet. Discessit diues contristatus, et ait Dominus: Quam difficile est, ut qui diuitias habet, intret in regnum celorum! Et quam esset difficile, similitudine proposita, ostendit tam esse difficile, ut omnino sit impossibile. Omne enim impossibile difficile est: sed non omne difficile impossibile est. Quale difficile est, similitudinem attende: Amen dico uobis, facilius est camelum per foramen acus transire, quam diuitem intrare in regnum celorum. Camelum intrare per foramen acus: si diceret pulicem, impossibile esset. Denique hoc audito, contristati sunt discipuli, et dixerunt: Si ita est, quisnam poterit saluus fieri? Quis diuitum? Pauperes, audite Christum, populo Dei loquor. Plures estis pauperes, uel uos apprehendite; et tamen audite. Quicumque de paupertate gloriamini, cauete superbiam, ne uincant uos humiles diuites: cauete impietatem, ne uincant uos pii diuites: cauete ebrietatem, ne uincant uos sobrii diuites. Nolite de paupertate gloriari, si non debent illi de diuitiis gloriari.



CAPUT III.

3. Diuitibus quid precipi uelit Apostolus. uermis diuitiarum, superbia. Audiant diuites, si tamen sunt; audiant Apostolum: Precipe diuitibus huius mundi: quia sunt diuites alterius seculi. Pauperes sunt diuites alterius seculi, Apostoli sunt diuites alterius seculi, qui dicebant, Tanquam nichil habentes, et omnia possidentes . Ut sciatis de quibus loquatur diuitibus, addidit, huius mundi. Audiant ergo Apostolum diuites huius mundi: Precipe, inquit, diuitibus huius mundi, non superbe sapere. Primus uermis diuitiarum superbia. Mala tinea, totum rodit, et ad cinerem usque perducit. Precipe ergo non superbe sapere, neque sperare in incerto diuitiarum: ne forte diues dormias, et pauper surgas. Neque sperare in incerto diuitiarum ; sed in Deo, inquit, uiuo. Fur tibi tollit aurum, quis tollit tibi Deum? Quid habet diues, si Deum non habet? Quid non habet pauper, si Deum habet? Non ergo sperare in diuitiis, ait; sed in Deo uiuo, qui prestat nobis abundanter omnia ad fruendum; cum quibus omnibus et se ipsum.

 4. De diuitiis quid prestandum. Si ergo non debent de diuitiis sperare, non in eis fidere, sed in Deo uiuo; de diuitiis quid facturi sunt? Audi quid: Diuites sint in operibus bonis. Quid est hoc? Expone, Apostole. Multi enim quod nolunt facere, nolunt intelligere. Expone, Apostole: noli dare occasionem mali operis per obscuritatem sermonis. Dic quid dixeris, Diuites sint in operibus bonis. Audiant, intelligant: non permittantur se excusare, sed se potius incipiant accusare, et dicere quod audiuimus modo in Psalmo, Quoniam peccatum meum ego agnosco . Dic tu quid est, Diuites sint in operibus bonis.



CAPUT Iu.

Facile tribuant. Quid est, Facile tribuant? Numquid et hoc non intelligitur? Facile tribuant, communicent. Habes tu, non habet alius: communica, ut communicetur tibi. Communica hic, et communicabis ibi. Communica hic panem, et accipies ibi panem. Quem hic panem? Quem colligis cum sudore et labore, ex maledicto primi hominis. Quem ibi panem? Qui dixit, Ego sum panis uiuus, qui de celo descendi . Diues es hic, sed pauper es ibi. Habes aurum, sed nondum tenes presentem Christum. Eroga quod habes, ut accipias quod non habes. Diuites sint in operibus bonis, facile tribuant, communicent.

5. Quantum in pauperes erogandum. Ergo perdituri sunt res suas? Communicent, dixit: non, Totum dent. Teneant sibi quantum sufficit, teneant plus quam sufficit. Demus inde quamdam partem. Quam partem? Decimam partem. Decimas dabant Scribe et Pharisei . Erubescamus, fratres; decimas dabant, pro quibus Christus nondum sanguinem fuderat. Decimas dabant Scribe et Pharisei: ne forte aliquid magnum facere te putes, quia frangis panem pauperi; et uix est millesima ista facultatum tuarum. Et tamen non reprehendo: uel hoc fac. Sic sitio, sic esurio, ut et ad istas micas gaudeam. Sed tamen quid dixerit uiuus, qui pro nobis mortuus est, non tacebo. Nisi abundauerit iustitia uestra, inquit, super Scribarum et Phariseorum, non intrabitis in regnum celorum . Ille nos non palpat: medicus est, usque ad uiuum peruenit. Nisi abundauerit iustitia uestra plus quam Scribarum et Phariseorum, non intrabitis in regnum celorum. Scribe et Pharisei decimas dabant. Quid est? Interrogate uos ipsos. uidete quid faciatis, de quanto faciatis; quid detis, quid uobis relinquatis; quid misericordie impendatis, quid luxurie reseruetis. Ergo, Facile tribuant, communicent, thesaurizent sibi fundamentum bonum in futurum, ut apprehendant ueram uitam.



CAPUT u.

6. Pauperes tenentur frenare cupiditates. Pietas. Admonui diuites: audite, pauperes. uos erogate: uos rapere [1 1Kb] nolite. uos tribuite facultates: uos frenate cupiditates. Audite, pauperes, eumdem ipsum apostolum: Est autem questus magnus. Questus est acquisitio lucri [2 1Kb] . Est autem questus magnus, inquit, pietas cum sufficientia. Communem habetis cum diuitibus mundum: non communem habetis cum  diuitibus domum; sed habetis commune celum, communem lucem. Sufficientiam querite, quod sufficit querite, plus nolite. Cetera grauant, non subleuant; onerant, non honorant. Questus magnus, pietas cum sufficientia. In primis pietas. Pietas est Dei cultus. Pietas cum sufficientia. Nihil enim intulimus in hunc mundum. An attulisti huc aliquid? Sed nec uos, diuites, aliquid attulistis. Totum hic inuenistis, cum pauperibus nudi nati estis. Communis est in utroque infirmitas corporis; communis uagitus, miseriarum testis. Nihil enim intulimus in hunc mundum ; sed nec auferre aliquid possumus. uictum et tegumentum habentes, his contenti simus. Nam qui uolunt diuites fieri. Qui uolunt fieri; non, Qui sunt. Nam qui sunt, sint. Quod ad illos pertinet audierunt, ut diuites sint in operibus bonis, facile tribuant, communicent.



CAPUT uI.

Audierunt ipsi. uos qui nondum estis, audite. Qui uolunt diuites fieri, incidunt in tentationem et laqueos, et desideria multa et noxia. Non timetis? Audite quod sequitur: Que mergunt homines in interitum et perditionem. Non times? Radix est enim omnium malorum auaritia. Auaritia est, uelle esse diuitem, non iam esse diuitem. Ipsa est auaritia. Mergi non times in interitum et perditionem? Non times radicem omnium malorum auaritiam? De agro tuo exstirpas radicem spinarum, et non exstirpas de corde tuo radicem malarum cupiditatum? Purgas agrum tuum, unde fructum capiat uenter tuus; et non purgas cor tuum, ubi habitet Deus tuus? Radix est enim omnium malorum auaritia: quam quidam sequentes, a fide pererrauerunt, et inseruerunt se doloribus multis .

7. Conclusio. Audistis quid faciatis, audistis quid timeatis, audistis unde ematur regnum celorum, audistis unde impediatur regnum celorum. Omnes in uerbo Dei concordate. Et diuitem et pauperem Deus fecit. Scriptura loquitur: Diues et pauper occurrerunt sibi; fecit autem ambos Dominus . Diues et pauper occurrerunt sibi. In qua uia, nisi in ista uita? Natus est diues, natus est pauper. Occurristis uobis pariter ambulantes uiam. Tu noli premere, tu noli fraudare. Iste eget, ille habet. Fecit autem ambos Dominus. Per eum qui habet, iuuat egentem: per eum qui non habet, probat habentem. Audiuimus, diximus: timeamus [1 1Kb] , caueamus, oremus, perueniamus.



SERMO LXXXuI [* 1Kb]  . De uerbis Euangelii Matthei, cap. XIX, 21, uade, uende omnia que habes, et da pauperibus [2 1Kb] , etc.



CAPUT PRIMUM.

1. Thesaurus in celo reponendus. Sursum cor. Euangelium nos admonuit lectione presenti, de thesauro celesti loqui Charitati uestre. Neque enim, sicut infideles auari putant,  Deus noster perdere nos uoluit res nostras: si bene intelligatur, et pie credatur, et deuote accipiatur quod preceptum est nobis; non nobis precepit ut perderemus, sed locum ostendit ubi poneremus. Nemo enim potest nisi cogitare de thesauro suo, et quodam cordis itinere diuitias suas sequi. Si ergo in terra obruuntur, ima petit cor: si autem in celo reseruantur, sursum erit cor. Si ergo uolunt facer Christiani quod norunt se etiam profiteri: neque enim hoc omnes qui audiunt nouerunt; atque utinam non frustra nouerint, qui nouerunt: qui ergo uult cor sursum habere, ibi, ibi ponat quod amat; et in terra positus carne, cum Christo habitet corde: et sicut Ecclesiam precessit caput eius, sic christianum precedat cor eius. Quomodo membra itura sunt quo precessit caput Christus, sic iterum resurgens iturus est quo nunc precesserit cor hominis. Eamus ergo hinc, ex qua parte possumus: sequetur totum nostrum quo precesserit aliquid nostrum. Domus terrena ruinosa est: domus celestis eterna est. Quo uenire disponimus, ante migremus.



CAPUT II.

2. Consilium salutis petens, nec lubenter audiens. Deus ipse seruat quod pauperi datur. Audiuimus diuitem quemdam a bono magistro querentem consilium adipiscende uite eterne. Magnum erat quod amabat, et uile erat quod contemnere nolebat. Itaque peruerso corde audiens quem iam dixerat magistrum bonum, maiore amore uilitatis, possessionem perdidit caritatis. Nisi uitam eternam consequi uellet, consilium de habenda uita eterna non requireret. Quid ergo est, fratres, ut uerba eius quem magistrum bonum ipse dixerat, de fideli doctrina sibi deprompta respueret? Magister ille bonus est antequam doceat; cum docuerit, malus? Antequam doceret, dictus est bonus. Non audiuit quod uoluit, sed audiuit quod debuit: desiderans uenerat, sed tristis abscessit. Quid, si ei diceretur, Perde quod habes? quando tristis abscessit, quia dictum est, Bene serua quod habes. uade, inquit, uende omnia que habes, et da pauperibus. Forte times ne perdas? uide quid sequitur: Et habebis thesaurum in celo. Custodem tibi thesaurorum tuorum forte seruulum aliquem posuisses: custos auri tui erit Deus tuus. Qui dedit in terra, ipse seruat in celo. Fortassis non dubitasset ille Christo commendare quod habebat, et ideo contristatus est, quia dictum est ei, Da pauperibus: tanquam in corde suo dicens, Si diceres, Da mihi, ego tibi in celo seruabo; non dubitarem dare Domino meo, magistro bono: nunc autem dixisti, Da pauperibus.



CAPUT III.

3. Deus in paupere accipit. Fenus pium et fenus iniquum. Nemo timeat erogare pauperibus; nemo putet eum accipere cuius manum uidet. Ille accipit qui iussit ut dares. Neque hoc ex nostro corde aut humana coniectura dicimus: ipsum audi et te monentem, et tibi securitatem scribentem. Esuriui, inquit, et dedistis mihi manducare. Et cum enumeratis officiis eorum respondissent, Quando te uidimus esurientem? ille respondit, Cum uni ex minimis  meis fecistis, mihi fecistis. Mendicat pauper, sed accipit diues: das ei qui consumat, accipit ille qui reddat. Neque hoc redditurus quod accipit: fenerari se uoluit, plus promittit quam dederis. Exsere nunc auaritiam tuam, te puta feneratorem. Certe si esses, obiurgareris ab Ecclesia, confutareris uerbo Dei, exsecrarentur te omnes fratres tui, tanquam crudelem feneratorem, de lacrymis alienis acquirere cupientem. Esto fenerator, nemo te prohibet. Pauperi uis dare, qui quando reddiderit planget: da idoneo, qui etiam hortatur ut recipias quod promittit.



CAPUT Iu.

4. Deus creditores ipse ut recipiant conuenit. Da Deo, et conueni Deum. Imo da Deo, et ut recipias conueneris [1 1Kb] . Certe in terra querebas debitorem tuum: querebat et ille, sed ubi se absconderet a facie tua. Adieras iudicem et dixeras: Iube illum debitorem meum conueniri. Ille audito hoc, discedit, et nec salutare te querit: cui forte egenti salutem commodando prestiteras [2 1Kb] . Habes ergo cui eroges. Da Christo; ipse te conuenit ultro, ut recipias, et mirantem quia aliquid a te accepit. Nam illis ad dexteram positis ultro ipse dicet: uenite, benedicti Patris mei. Quo? uenite, percipite regnum quod uobis paratum est ab origine mundi. Pro qua re? Esuriui, et dedistis mihi manducare; sitiui, et dedistis mihi potum; nudus eram, et uestistis me; hospes, et adduxistis; eger et in carcere, et uisitastis. Et illi: Domine, quando te uidimus? Quid est hoc? Conuenit debitor, et creditores excusant. Non uult eos fidelis debitor falli. Recipere dubitatis? Accepi, et ignoratis? Et respondet quemadmodum accepit: Cum uni ex minimis meis fecistis, mihi fecistis . Non accepi per me: accepi per meos. Quod illis datum est, ad me peruenit: securi estote, non perdidistis. Minus idoneos attendebatis in terra: idoneum habetis in celo. Ego, inquit, accepi, ego reddam.

5. Quid pro terrenis reddat. Et quid accepi? quid reddo? Esuriui, inquit, et dedistis mihi manducare, et cetera. Terram accepi, celum dabo: temporalia accepi, eterna restituam: panem accepi, uitam dabo. Imo etiam hoc dicamus, Panem accepi, panem dabo: potum accepi, potum dabo: hospitium accepi, domum dabo: eger uisitatus sum, salutem dabo: in carcere uisus sum, libertatem dabo. Panis quem dedistis pauperibus meis, consumptus est: panis quem ego dabo, et reficit et non deficit. Det ergo nobis panem, panis ille qui de celo descendit. Cum panem dabit, se ipsum dabit.



CAPUT u.

Quid enim uolebas, quando fenerabas? Nummos dare, et nummos accipere: sed pauciores dare, plures accipere. Ego tibi, inquit Deus, omnia que dedisti, in melius commutabo. Si enim dares libram argenti et reciperes libram auri, quanto capereris gaudio? Inspice, et interroga auaritiam: Libram argenti dedi, libram auri recipio. Quid  simile argentum et aurum? Magis ergo, quid simile terra et celum? Et aurum et argentum hic erat relicturus: tu autem hic non perpetuo mansurus. Et aliud dabo, et plus dabo, et melius dabo, et eternum dabo. Sic ergo compescatur auaritia nostra, fratres, ut alia que sancta est, inflammetur. Omnino que uos prohibet ne bene faciatis, male uos alloquitur: domine male seruire uultis, non agnoscentes Dominum bonum. Et aliquando due domine occupant cor, et seruum malum dignum seruire talibus, in diuersa discindunt.



CAPUT uI.

6. Domine due contraria iubentes, auaritia et luxuria. Aliquando possident hominem due domine contrarie, auaritia et luxuria. Auaritia dicit, Serua: luxuria dicit, Eroga. Sub duabus dominis diuersa iubentibus, diuersa exigentibus, quid facturus es? Habent allocutiones suas ambe. Et quando ceperis nolle obtemperare, et in libertatem tuam ire; quia iubere non possunt, blandiuntur. Et plus sunt cauenda earum blandimenta, quam iussa. Quid dicit auaritia? Serua tibi, serua filiis tuis. Si egebis, nemo tibi dabit. Noli ad tempus uiuere: consule tibi in futurum. Contra luxuria: uiue cum uiuis, fac bene cum anima tua. Moriturus es, et quandosnescis: cui relicturus es, an sit possessurus ignoras. Tu demis et subtrahis gutturi tuo: ille forte cum mortuus fueris, calicem super te non ponet; aut si forte calicem ponet, ipse inebriabitur, ad te nulla stilla descendet. Fac ergo bene cum anima tua, quando potes, cum potes. Aliud iubebat auaritia: Serua tibi, consule tibi in posterum. Aliud luxuria: Eroga, fac cum anima tua bene.



CAPUT uII.

7. Ab earum iugo Christus liberat. Tedeat te, o liber in libertatem uocate; tedeat te talium dominarum seruitus. Agnosce Redemptorem tuum, Manumissorem tuum. Illi serui: faciliora iubet, contraria non iubet. Amplius audeo dicere. Contraria iubebant auaritia et luxuria, ita ut ambabus obtemperare non posses: et dicebat una, Serua tibi, et consule in posterum: dicebat alia, Eroga, fac bene cum anima tua. Procedat Dominus tuus eadem dicturus, et contraria non dicturus Redemptor tuus. Si nolueris, domui eius non est necessarius qui seruit inuitus. Attende Redemptorem tuum, attende pretium tuum. uenit ut redimat, sanguinem fudit. Charum te habuit, quem tam caro emerat. Agnoscis qui emerit, attende unde redimat. Taceo de ceteris superbe in te dominantibus uitiis: innumerabilibus enim malis dominis seruiebas. Has duas dico iubentes contraria, in diuersa rapientes, auaritiam et luxuriam. Eripe te ab his, ueni ad Deum tuum. Si seruus eras iniquitatis, esto seruus iustitie. uerba que tibi dicebant, et contraria iubebant, ipsa audis a Domino tuo, et non contraria iubet. uerba earum non tollit: sed potestatem tollit. Quid tibi dicebat auaritia? Serua tibi, consule in posterum. uerbum non mutatur, homo mutatur., Iam si placet, compara consulentes. Illa auaritia est, ista iustitia.

8. Auaritie consilium imprudens. Ipsa contraria discute.  Serua tibi, inquit auaritia. Pone te uelle obtemperare: interroga ubi serues. Illa tibi monstratura est munitum locum, muratum cubiculum, arcam ferream. Omnia muni: forte domesticus fur etiam interiora perrumpet; et cum pecunie tue consulis, uite tue timebis. Forte dum multum seruas, qui uult eripere, cogitat et occidere. Postremo aduersus fures licet quocumque munimine thesaurum tuum et uestem tuam communias; communi ea aduersus rubiginem et tineam. Quid facturus es? Non est foris hostis auferens, sed est intus absumens.



CAPUT uIII.

9. Aliud stolidum consilium. Non ergo bonum consilium dedit auaritia. Ecce iussit ut serues, et non inuenit dare locum ubi serues. Dicat etiam consequentia, Consule in posterum. In quantum posterum? In dies paucos et incertos. Dicit, Consule in posterum, homini fortassis uicturo nec in crastinum. Sed ecce uiuat quantum putat auaritia, non quantum ostendit, non quantum docet, non quantum fidit: sed quantum putat uixerit, senuerit, finierit; adhuc senex incuruus, baculo innixus, lucrum querit, et audit auaritiam dicentem, Consule in posterum. In quod posterum? Iam exspirans  loquitur. Propter filios tuos, inquit. Utinam uel illos senes non auaros haberemus, qui filios non habent. Etiam ipsis, etiam talibus, etiam iniquitatem suam nulla pietatis imagine excusantibus non cessat dicere, Consule in posterum. Sed forte ipsi cito erubescunt: illos uideamus qui filios habent, utrum certi sint filios suos possessuros esse que reliquerint. Intendant cum uiuunt, filios aliorum, alios alienis improbitatibus quod habuerant amittentes, alios propria nequitia quod possederant consumentes [1 1Kb] : et remanent inopes filii diuitum. Parcite nasci serui auaritie [2 1Kb] . Sed possidebunt hoc, inquit, filii mei. Incertum est: non dico, Falsum est; sed quod feceris [3 1Kb] , incertum est. Postremo, fac certum: quid eis uis relinquere? Quod acquisisti tibi. Certe quod acquisisti relictum non erat, et habes. Si tu habere potuisti quod tibi relictum non est, poterunt ergo habere et illi quod tu non reliqueris.



CAPUT IX.

10. Consilium Dei id iubentis quod auaritia. Refutata sunt consilia auaritie: sed Dominus eadem dicat, iustitia iam loquatur: ipsa erunt uerba, non ipsa sententia. Serua tibi, ait Dominus tuus, consule in posterum. Et hunc interroga, Ubi seruabo? Habebis thesaurum in celo: ubi fur non accedet, neque tinea corrumpet. In quantum posterum seruabis? uenite, benedicti Patris mei, percipite regnum quod uobis paratum est ab origine mundi. Hoc regnum quantorum dierum est, ostendit finis ipse sententie. Cum de sinistris diceret, Sic ibunt illi in ambustionem eternam; ait de dexteris, Iusti autem in uitam eternam . Hoc est consulere  in posterum. Posterum, quod posteriora non habeat. Dies illi sine fine, dicti sunt dies, et dictus est dies. Ait enim quidam, Ut habitem in domo Domini in longitudinem dierum , cum de illis diebus diceret. Et dies dictus est, Ego hodie genui te . Et illi dies unus dies; quia iam nec tempus: dies ille nec ab hesterno preceditur, nec crastino excluditur. Ergo in ipsum posterum consulamus: et non diuersa sunt uerba, que tibi dicebat auaritia; et euersa est auaritia.

11.---Auarorum falsa pietas in filios. Filio mortuo sua pars est transmittenda. Restat ut dicas: Et quid ago de filiis meis? Audi et inde consilium Domini tui  . Si tibi dicat Dominus tuus, Melius ego cogito qui creaui, quam tu qui generasti: forte quod dicas non habebis. Sed diuitem illum aspecturus es qui tristis abscessit, et in Euangelio reprehensus est; et dices tibi forte: Ille diues ideo male fecit non uendere omnia, et dare pauperibus, quia filios non habebat: ego autem habeo filios; habeo quibus seruem. Et in hac infirmitate consistit tibi Dominus tuus.



CAPUT X.

Audeam dicere per eius misericordiam: audeam dicere aliquid, non de mea presumptione, sed de ipsius miseratione. Serua et filiis tuis: sed audi me. Si, ut sunt humana, de filiis quisque suis aliquem amiserit: intendite, fratres, intendite, quia auaritia excusationem non habet, neque hic, neque in futuro seculo. Ecce et humana sunt: non enim optamus, sed exempla conspicimus. Amissus est aliquis christianus, christianum filium amisisti: non ergo amisisti, sed premisisti. Neque enim ille decessit, sed precessit. Interroga fidem tuam: certe et tu illo iturus es, quo ille antecessit. Rem breuem dico, cui puto quod nemo respondeat. uiuit filius tuus? Interroga fidem tuam. Si ergo uiuit, quare inuaditur pars eius a fratribus eius? Sed dices: Numquid rediturus est, et possessurus? Mittatur ergo illi quo precessit ille: ad rem suam uenire non potest, res eius ad eum ire potest. uide cum quo sit. Si in palatio militaret filius tuus, et amicus Imperatoris fieret, et diceret tibi, uende ibi partem meam, et mitte mihi: numquid inuenires quid responderes? Modo cum Imperatore omnium imperatorum, et cum Rege omnium regum, et cum Domino omnium dominorum est filius tuus: mitte illi. Non dico, Necessarium habet ipse: Dominus ipsius, apud quem est filius tuus, eget in terra. Hic uult accipere quod dat in celo. Quod facere nonnulli auari solent, fac traiectitium: da in peregrinos, quod recipias in patria tua.



CAPUT XI.

12. Mortuo debetur, quod uiuo seruabatur. Postremo iam de te nichil; de filio tuo loquor. Dubitas dare tuum, dubitas et reddere alienum: certe conuinceris, quia non filiis tuis seruabas. Ecce non das filiis tuis, quia tolles filiis tuis. Huic certe tolles. Quare indignus est accipere, quia cum digniore uiuit? Merito si ille cum quo uiuit nollet accipere, iam domui tue, sed domui diuine diues [1 1Kb] . Absit ergo ut tibi dicam, Da quod habes: sed dico tibi, Redde quod  debes. Sed habebunt illud, ais, fratres illius. O mala doctrina, docens filios tuos mortem optare fratribus suis! Si de re fratris sui mortui ditiores erunt, uide quemadmodum se attendant in domo tua. Quid ergo facies? Patrimonium diuidis, et parricidia doces?

13.---Christus filiis annumerandus in patrimonii diuisione. Sed nolo dicere de uno amisso, ne casus humanos uidear minari. Melius quodam modo prosperiusque loquamur. Non dico, unum minus habebis, computa quia unum plus habes. Fac locum Christo cum filiis tuis, accedat familie tue Dominus tuus, accedat ad prolem Creator tuus, accedat ad numerum filiorum tuorum frater tuus. Cum enim tantum intersit, et frater esse dignatus est. Et cum sit Patri Unicus, uoluit habere coheredes. Ecce ille quam largiter! tu quare tam steriliter? Duos filios habes, tertium illum computa: tres habes, quartus numeretur: quintum habes, sextus dicatur: decem habes, undecimus sit. Nolo amplius dicere: unius filii tui serua locum Domino tuo. Quod enim dabis Domino tuo, et tibi proderit et filiis tuis: quod autem male seruas filiis tuis, et tibi oberit et filiis. Dabis autem portionem unam, quam unius filii deputasti. Deputa te unum amplius genuisse.



CAPUT XII.

14. Auaritie excusatio sublata. Quid magnum, fratres mei? Consilium do, numquid guttur ligo? Sicut ait Apostolus: Hec ad utilitatem uestram dico, non ut laqueum uobis iniiciam . Puto, fratres, quia parua et facilis cogitatio est, putare patrem filiorum habere unum filium amplius, et comparare talia predia que possideas in eternum, et ipse et filii tui. Quid dicat auaritia non habet. Clamastis ad uerba ista. Loquimini contra illam, non uos uincat, non plus ualeat in cordibus uestris, quam Redemptor uester. Non plus ualeat in corde uestro, quam ille qui monet ut sursum corda habeamus. Iam ergo istam dimittamus.

15.---Christus contra luxuriam idem consulit quod luxuria. Diues imprudens. Luxuria quid dicit? Quid? Fac cum anima tua bene. Ecce dicit et Dominus: Fac cum anima tua bene. Quod tibi dicebat luxuria, hoc tibi dicit iustitia. Sed uide et hic quomodo dicatur. Si cum anima tua uis facere bene, attende illum diuitem qui ex consilio luxurie et auaritie uolebat cum anima sua bene facere. Successit ei regio, et non habebat ubi reconderet fructus suos, et ait: Quid fatiam? non habeo quo colligam. Inueni quid faciam: destruam apothecas ueteres, et nouas edificabo, et replebo eas, et dicam anime mee: Habes multa bona, iucundare. Audi consilium contra luxuriam: Stulte, anima tua hac nocte auferetur abs te: que preparasti, cuius erunt ? Et quo itura est anima ista, que auferetur ab illo? Hac nocte auferetur, et nescit quo itura est.



CAPUT XIII.

16. Diues alter luxuriosus. uide alium diuitem luxuriosum, superbum. Epulabatur quotidie splendide, et induebatur purpura et bysso: et pauper ulcerosus iacebat ad ianuam, micas de  mensa diuitis frustra concupiscebat; canes ulceribus pascebat, et a diuite non pascebatur. Uterque mortuus est: unus eorum sepultus est; de altero quid dictum est? Ablatus est ab Angelis in sinum Abrahe. uidet diues pauperem, imo iam pauper diuitem: desiderat de digito stillam aque in linguam suam, ab illo qui desiderauit micam de mensa eius. Certe uices mutate sunt. Frustra hoc dicit diues mortuus: non frustra hoc audiamus qui uiuimus. Nam et ille uoluit ad superos reuocari, et non est permissus: uoluit aliquem mortuorum mitti ad fratres suos, nec hoc illi concessum est. Sed quid ei dictum est? Habent ibi Moysen et Prophetas. Et ille: Non audient, nisi aliquis a mortuis ierit. Ait illi Abraham: Si Moysen et Prophetas non audiunt, nec, si quis a mortuis ierit, credent .



CAPUT XIu.

17. Consilium Dei de faciendis eleemosynis nunc amplectendum. De faciendis ergo eleemosynis, et comparanda anime requie in posterum, ut faciamus bene cum anima nostra, quod peruerse dixit luxuria, dixit et Moyses, dixerunt et Prophete. Audiamus cum uiuimus. Quia ibi frustra concupiscit audire, qui contempsit ista cum audiret. An exspectamus ut aliquis et a mortuis resurgat, et dicat nobis, ut faciamus cum anima nostra bene? Iam et hoc factum est: non resurrexit pater tuus, sed resurrexit Dominus tuus. Ipsum audi, accipe bonum consilium. Noli parcere thesauris tuis, eroga quantum potes. Luxurie uox orat: Domini uox facta est. Eroga quantum potes, fac bene cum anima tua, ne auferatur hac nocte anima tua. Habetis in nomine Christi, quantum arbitror, sermonem de faciendis eleemosynis. uox ista uestra laudantium, tunc accepta est Domino, si uideat et manus operantium.



SERMO LXXXuII [* 1Kb]  . Habitus die dominica, de eo quod scriptum est, Simile est regnum celorum homini patrifamilias, qui misit operarios in uineam suam [1 1Kb] . Matth. cap. XX, u\. 1-16.



CAPUT PRIMUM.

1. Colimus nos Deum, et colit nos Deus. De sancto Euangelio presenti tempori consonantem similitudinem audistis de his qui operantur in uinea. Est enim modo tempus uindemie corporalis. Est autem et spiritualis uindemia, ubi Deus gaudet ad fructum uinee sue. Colimus enim Deum, et colis nos Deus. Sed non sic Deum colimus, ut nos eum meliorem colendo faciamus. Colimus enim eum adorando, non arando. Ille autem colit nos tanquam agricola agrum. Quod ergo nos ille colit, meliores nos reddit; quia et agricola agrum colendo facit meliorem: et ipsum fructum in nobis  querit, ut eum colamus. Cultura ipsius est in nos, quod non cessat uerbo suo exstirpare semina mala de cordibus notris, aperire cor nostrum tanquam aratro sermonis, plantare semina preceptorum, exspectare fructum pietatis. Cum enim istam culturam in cor nostrum sic acceperimus, ut eum bene colamus, non existimus ingrati agricole nostro, sed fructum reddimus quo gaudeat. Et fructus noster non illum ditiorem facit, sed nos beatiores.

2. Quomodo nos Deus colit. Ecce audite, quia sicut dixi, colit nos Deus. Nam quia nos colimus Deum, non opus est ut probetur uobis. Omnis enim homo hoc habet in ore, quia homines colunt Deum. Quia uero Deus colit homines, quasi expauescit auditor quando audit: quia non est in usu hominum ut dicatur quia Deus colit homines; sed quia Deum colunt homines. Debemus ergo probare uobis quia et Deus colit homines; ne forte putemur uerbum indisciplinatum dixisse, et aliquis in corde suo disputet contra nos, et nesciens quid dixerimus reprehendat nos. Hoc ergo constitutum est demonstrare uobis; quia et Deus colit nos; sed iam dixi, sicut agrum, ut meliores nos faciat. Dominus dicit in Euangelio: Ego sum uitis, uos estis sarmenta, Pater meus est agricola . Quid facit agricola? Interrogo uos, qui agricole estis; quid facit agricola? Puto quia agrum colit. Si ergo Pater Deus agricola est, habet agrum, et colit agrum suum, et exspectat inde fructum.



CAPUT II.

3. uinea a Deo plantata. Denique plantauit uineam, sicut dicit ipse Dominus iehsu Christus, et locauit eam agricolis, qui redderent ei fructum temporibus propriis. Et misit ad eos seruos suos, ut peterent mercedem uinee. Illi autem contumeliis eos affecerunt, aliquos et occiderunt, et fructum reddere contempserunt. Misit alios; talia perpessi sunt. Et dixit ille pater familias, cultor agri sui, et plantator et locator uinee sue: Mittam unicum filium meum; forte uel ipsum uerebuntur. Et misit, inquit, etiam filium suum. Dixerunt illi apud se ipsos: Hic est heres; uenite, occidamus eum, et nostra erit hereditas. Et occiderunt eum; et proiecerunt extra uineam. Cum uenerit Dominus uinee, quid faciet illis malis colonis? Responsum est: Malos male perdet, et uineam suam locabit aliis agricolis, qui reddant ei fructum in tempore suo . Plantata est uinea, lege data in cordibus Iudeorum. Missi sunt Prophete, querentes fructum, bonam uitam eorum: Prophete ab eis contumeliis affecti, et occisi sunt. Missus est et Christus unicus Filius patrisfamilias; et ipsum occiderunt heredem, et ideo perdiderunt hereditatem. In contrarium eis uertit malum consilium. Ut possiderent, occiderunt: et quia occiderunt, perdiderunt.



CAPUT III.

4. Operarii ad uinee culturam conducti. Et modo audistis similitudinem ex Euangelio sancto, quia simile est regnum celorum patrifamilias, qui exiit conducere operarios ad uineam suam. Exiit  mane, et quos inuenit conduxit; et placuit cum eis mercedem denarium. Exiit et hora tertia, inuenit alios, et adduxit ad opus uinee. Et sexta hora hoc fecit, et nona hoc fecit. Exiit etiam et hora undecima prope ad finem diei, inuenit quosdam uacuos et stantes; et ait illis: Quid hic statis? quare non operamini in uinea? Responderunt: Quia nemo nos conduxit. uenite, inquit, et uos, et quod iustum fuerit, dabo uobis. Mercedem denarium placuit. Isti qui una hora erant operaturi, quando sibi auderent sperare denarium? Sed tamen se aliquid accepturos gratulabantur. Adducti sunt et ipsi ad unam horam [1 1Kb] . Finito die, iussit omnibus reddi mercedem, a nouissimis usque ad primos. Inde cepit reddere ab eis qui hora undecima uenerant, iussit eis dare denarium. Illi qui prima hora uenerant, uidentes illos accepisse denarium, quem cum ipsis placuerat, sperauerunt se plus aliquid accepturos: uentum est et ad ipsos, et acceperunt denarium. Murmurauerunt aduersus patremfamilias, dicentes: Ecce nos qui sustinuimus ardorem diei et estum, equasti et pares fecisti illis qui unam horam operati sunt in uinea. Et ait paterfamilias, iustissimum responsum reddens uni eorum: Sodalis, non tibi feci iniuriam; hoc est, non te fraudaui; quod placui reddidi tibi. Fraudem tibi non feci, quia quod pactus sum reddidi. Huic non uolo reddere, sed donare. Non licet mihi facere quod uolo de meo? An oculus tuus nequam est, quia ego bonus sum? Si alicui tollerem alienum, recte reprehenderer, quasi fraudator et iniustus; si alicui non redderem debitum, recte reprehenderer, quasi fraudator et negator alieni: cum uero debitum reddo, et cui uolo etiam dono, nec cui debebam me potest reprehendere, et cui donaui debet amplius gaudere. Non erat quod responderetur: et equati sunt omnes, et facti sunt nouissimi primi et primi nouissimi; equando, non preposterando. Quid est, Facti sunt nouissimi primi et primi nouissimi? Quia tantumdem acceperunt et primi et nouissimi.



CAPUT Iu.

5. Merces nouissimis prius reddita, quid sit. uocati hora prima, tertia, etc. Quid est ergo, quod a nouissimis cepit reddere? Nonne omnes, sicut legimus, simul accepturi sunt? Legimus enim in alio loco Euangelii, quia dicturus est eis quos ponet ad dexteram: uenite, benedicti Patris mei, percipite regnum quod uobis paratum est ab initio mundi . Si ergo omnes simul accepturi sunt, quomodo hic intelligimus priores accepisse illos qui undecima operati sunt, et posteriores illos qui prima? Si potuero sic dicere, ut perueniat ad intellectum uestrum, Deo gratias. Illi enim debetis gratias agere, qui uobis per nos erogat: non enim de nostro erogamus. Si interroges de duobus, uerbi gratia, quis prior acceperit, qui post unam horam accepit, an qui post duodecimam; omnis homo respondet quia prior accepit, qui post unam horam accepit, quam qui post duodecimam. Sic ergo quamuis una hora  acceperint omnes, tamen quia alii acceperunt post unam horam, alii acceperunt post duodecimam horam, illi dicti sunt priores accepisse, qui post modicum temporis acceperunt. Primi iusti, sicut Abel, sicut Ne, quasi prima hora uocati, felicitatem resurrectionis nobiscum accepturi sunt. Alii iusti post illos, Abraham, Isaac, Iacob, et quicumque erant seculi ipsorum, quasi tertia hora uocati, felicitatem resurrectionis accepturi sunt nobiscum. Alii iusti, Moyses et Aaron, et quicumque cum illis tanquam hora sexta uocati, felicitatem resurrectionis nobiscum accepturi sunt. Post ipsos Prophete sancti tanquam nona hora uocati, eamdem felicitatem nobiscum accepturi sunt. In fine seculi omnes Christiani tanquam undecima hora uocati, felicitatem illius resurrectionis cum illis accepturi sunt. Omnes simul accepturi sunt: sed uidete illos primos, post quantum tempus accipiunt. Si ergo illi primi post multum tempus, nos post modicum tempus; quamuis simul accipiamus, priores uidemur accepisse, quia merces nostra non tardabit.

6. Denarius uita eterna. Erimus ergo in illa mercede omnes equales, tanquam primi nouissimi, et nouissimi primi: quia denarius ille uita eterna est, et in uita eterna omnes equales erunt. Quamuis enim meritorum diuersitate fulgebunt, alius magis, alius minus: quod tamen ad uitam eternam pertinet, equalis erit omnibus. Non enim alteri erit longius, alteri breuius, quod pariter sempiternum est: quod non habet finem, nec tibi habebit, nec mihi. Alio modo ibi erit castitas coniugalis, alio modo ibi erit integritas uirginalis: alio modo ibi erit fructus boni operis, alio modo corona passionis. Illud alio modo: illud alio modo: tamen quantum pertinet ad uiuere in eternum, nec ille plus uiuet illo, nec ille plus illo. Pariter enim sine fine uiuunt, cum in suis quisque claritatibus uiuat: et ille denarius uita eterna est. Non murmuret ergo qui post multum tempus accepit, contra eum qui post modicum tempus accepit. Illi redditur, illi donatur; utrisque tamen una res donatur.



CAPUT u.

7. Quomodo aliter intelliguntur uocati hora prima, tertia, etc. Est et in ista uita simile aliquid, et excepta illa solutione similitudinis huius, qua intelliguntur prima hora uocati Abel et ipsius seculi iusti, tertia Abraham et ipsius seculi iusti, sexta Moyses et Aaron et ipsius seculi iusti, nona Prophete et ipsius seculi iusti, undecima tanquam in fine seculi Christiani omnes; excepta solutione ista similitudinis huius, et in ista uita nostra potest aduerti hec similitudo. Tanquam enim prima hora uocantur, qui recentes ab utero matris incipiunt esse christiani; quasi tertia, pueri; quasi sexta, iuuenes; quasi nona, uergentes in senium; quasi undecima, omnino decrepiti: unum tamen uite eterne denarium omnes accepturi.



CAPUT uI.

8. In eos qui uocati ad uineam uenire differunt. Sed attendite et intelligite, fratres mei, ne ideo quisque differat uenire ad uineam, quia securus est quoniam quandocumque uenerit, ipsum denarium  accepturus est. Securus est quidem quod ipse denarius illi promittitur; sed differre non iubetur. Numquid enim et illi qui sunt ad uineam conducti, quando ad illos exibat paterfamilias, ut conduceret quos inuenit hora tertia, et conduxit, uerbi gratia, dixerunt illi, Exspecta, non illuc imus nisi hora sexta? aut quos inuenit hora sexta, dixerunt, Non imus nisi hora nona? aut quos nona inuenit, dixerunt, Non imus nisi undecima? Omnibus enim tantumdem daturus est: quare nos amplius fatigamur? Quid ille daturus sit, et quid facturus sit, penes ipsum consilium est: tu quando uocaris, ueni. Merces enim cunctis equalis promittitur: sed de ipsa hora operandi, magna questio est. Si enim illi, uerbi gratia, qui uocati sunt hora sexta, in hac etate corporis constituti, ubi iuueniles anni feruent, sicut ipsa hora sexta feruet; si dicerent illi iuuenes uocati: Exspecta, audiuimus enim in Euangelio, quia omnes unam mercedem accepturi sumus; cum senes facti fuerimus, hora undecima ueniemus; tantumdem accepturi, quare laboraturi  ? Responderetur eis et diceretur: Laborare non uis, qui utrum uiuas usque ad senectam, nescis? Sexta hora uocaris, ueni. Paterfamilias tibi quidem etiam undecima uenienti denarium promisit: sed utrum uiuas usque ad septimam, nemo tibi promisit. Non dico, usque ad undecimam, sed usque ad septimam. Quare ergo differs uocantem te, certus de mercede, incertus de die? uide ne forte quod tibi ille daturus est promittendo, tu tibi auferas differendo. Si hoc recte dicitur de infantibus, tanquam ad horam primam pertinentibus; si recte dicitur de pueris, tanquam ad horam tertiam pertinentibus; si recte dicitur de iuuenibus, tanquam in hore sexte flagrantia constitutis: quanto magis recte de decrepitis dicitur, Ecce iam hora undecima est, et adhuc stas, uenire piger es?



CAPUT uII.

9. Quomodo paterfamilias exiit uocare ad uineam suam. Ecclesia loquitur omnium gentium linguis. An forte non exiit ad te uocandum paterfamilias? Si non exiit, quid est quod loquimur? Nempe nos serui de familia ipsius sumus, conducere operarios missi sumus. Quid ergo stas? Finisti iam annorum numerum, festina ad denarium. Hoc est enim exire patremfamilias, innotescere: quoniam qui in domo est, in abdito est, non uidetur ab eis qui foris sunt; cum autem exiit de domo, uidetur ab eis qui foris sunt. Christus, quando non intelligitur et non agnoscitur, in secreto est: quando autem agnoscitur, exiit conducere. Ex occulto enim processit ad notitiam: notus est Christus, ubique predicatur Christus; gloriam Christi omnia quecumque sunt sub celo clamant. Fuit irrisibilis quodam modo et reprehensibilis inter Iudeos, uisus est humilis, contemptus est. Occultabat enim maiestatem, promptam habebat infirmitatem. Contemptum est in illo quod promptum erat, nec cognitum quod occultum erat. Si enim cognouissent, nunquam Dominum glorie crucifixissent . Numquid adhuc contemnendus est sedens in celo, si contemptus est cum penderet in  ligno? Agitauerunt caput qui eum crucifixerunt, et ante crucem eius stantes, et tanquam ad fructum sue seuitie peruenientes, insultantes [1 1Kb] dicebant, Si Filius Dei est, descendat de cruce. Alios saluos fecit, se ipsum saluum facere non potest? Descendat de cruce, et credimus in eum . Non descendebat, quia latebat. Multo enim facilius poterat de cruce descendere, qui potuit de sepulcro resurgere. Ad nostram informationem demonstrabat patientiam, differebat potentiam, et non est agnitus. Non enim tunc exierat conducere operarios, non exierat, non innotuerat. Tertio die resurrexit, demonstrauit se discipulis, ascendit in celum, et misit Spiritum sanctum quinquagesimo die post resurrectionem, decimo post ascensionem. Missus Spiritus sanctus impleuit omnes qui fuerunt in uno conclaui, centum uiginti homines . Impleti illi Spiritu sancto, ceperunt loqui linguis omnium gentium, expressa est uocatio, exiit ille conducere. Cepit enim ueritatis potentia omnibus innotescere. Nam tunc etiam unus accepto Spiritu sancto, etiam unus loquebatur omnium gentium linguis. Modo autem in Ecclesia ipsa unitas tanquam unus loquitur omnium gentium linguis. Ad quam linguam religio christiana non peruenit? ad quos fines non pertendit? Iam non est qui se abscondat a calore eius : et adhuc fit mora ab eo qui stat in undecima!



CAPUT uIII.

10. Desperatio et peruersa spes occidunt animas. Manifestum est ergo, fratres mei, omnino manifestum est, tenete, certi estote, quoniam Deus noster iehsu Christus, quando quisque se conuerterit ad fidem ipsius, a uia sua uel superflua uel nequissima, omnia illi preterita dimittuntur, et omnino, tanquam donatis debitis, fiunt cum illo tabule noue. Prorsus omnia dimittuntur. Nemo sit sollicitus, quod aliquid ei non dimittatur. Sed iterum nemo peruerse sit securus. Ista enim duo occidunt animas, aut desperatio, aut peruersa spes. De his duobus malis pauca audite. Nam sicut liberat bona spes, et recta spes; ita decipit peruersa spes. Prius attendite quemadmodum decipiat desperatio. Sunt homines qui cum cogitare ceperint mala que fecerunt, non sibi putant ignosci posse; et dum non putant posse sibi ignosci, dant animam [2 1Kb] iam perire, desperatione pereunt, dicentes in cogitationibus suis: Iam nulla nobis spes est; neque enim tanta illa que commisimus donari nobis aut ignosci possunt; quare ergo non satisfacimus cupiditatibus nostris? Impleamus saltem presentis temporis uoluptatem, quia nullam habemus in futuro mercedem. Faciamus quidquid libet, etsi non licet; ut habeamus suauitatem uel temporalem, quia percipere non meremur eternam. Talia dicentes desperando pereunt, siue antequam omnino credant, siue iam christiani et in aliqua peccata et scelera male uiuendo prolapsi. Procedit ad eos Dominus uinee, et tanquam desperantes et uocanti [3 1Kb] tergum dantes, pulsat et clamat per prophetam  Ezechielem: In quacumque die conuersus fuerit homo a uia sua pessima, omnes iniquitates eius obliuiscar . Hac uoce audita et credita, a desperatione recreantur, et ab illa altissima et profunda uoragine, qua submersi fuerant, emergunt.



CAPUT IX.

11. Spes peruersa qua differtur conuersio. Diem crastinum Deus nemini promisit. Sed his timendum est, ne in aliam uoraginem incurrant, et peruerse sperando moriantur, qui desperando mori non potuerunt. Mutant enim cogitationes longe quidem diuersas, sed non minus perniciosas; et rursus incipiunt dicere in cordibus suis: Si quacumque die conuersus fuero a uia mea pessima, Deus misericors, sicut ueraciter per Prophetam promisit, omnes iniquitates meas obliuiscitur, quare hodie conuertor, et non cras? Quare hodie, et non cras? Eat hodiernus dies [1 1Kb] sicut hesternus, sit in nequissima uoluptate, sit in flagitiorum gurgite, uolutetur in mortifera delectatione: cras conuertar, et finis est. Respondetur tibi: Cuius rei finis? Dicis: Iniquitatum mearum. Bene, gaude [2 1Kb] , quia crastino iniquitatum tuarum erit finis. Quid, si ante crastinum tuus erit finis? Ergo bene quidem gaudes, quia propter iniquitates tuas conuerso tibi indulgentiam Deus promisit: sed crastinum diem tibi nemo promisit. Aut si forte promisit mathematicus, longe aliud est quam Deus. Multos mathematici fefellerunt [3 1Kb] , quia et sibi plerumque lucra promiserunt, et damna inuenerunt. Ergo etiam propter istos male sperantes, procedit paterfamilias. Quemadmodum processit ad illos qui male desperauerant, et perierant desperando, et reuocauit eos in spem: sic procedit etiam ad istos qui male sperando uolunt perire; et dicit eis per alium librum, Ne tardes conuerti ad Dominum. Quomodo illis dixerat, In quacumque die iniquus conuersus fuerit a uia sua pessima, omnes iniquitates eius obliuiscar; et tulit eis desperationem, qua iam dederant animam suam perditioni, omni modo indulgentiam desperantes: sic procedit etiam ad istos qui sperando et differendo uolunt perire; et loquitur ad eos, et increpat eos, Ne tardes conuerti ad Dominum, neque differas de die in diem. Subito enim ueniet ira eius, et in tempore uindicte disperdet te . Ergo noli differre, noli quod patet contra te claudere. Ecce indulgentie dator aperit tibi ostium; quid moraris? Gaudere deberes, si aperiret aliquando pulsanti: non pulsasti, et aperit, et foris remanes? Ne ergo differas. De misericordie operibus quodam loco Scriptura dicit, Ne dixeris, uade et reuertere, cras ego dabo; cum possis continuo bene facere : non enim scis quid contingat sequenti die. Audisti preceptum non differendi ut in alium sis misericors, et differendo in te es crudelis? Non debes differre panem daturus, et et differs indulgentiam accepturus! Si miserando  alterum non differs, miserere et anime tue placens Deo . Exhibe et anime tue eleemosynam. Non dicimus ut tu ei des, sed ne repellas manum dantis.



CAPUT X.

12. Potentium amicitiam, cum saluti obest, contemnendam docet Christus. Sed aliquando homines inde sibi plurimum nocent, cum alios offendere timent. Multum ualent et boni amici ad bonum, et mali amici ad malum. Ideo Dominus, ut pro salute nostra potentium amicitias contemnamus, noluit prius eligere senatores, sed piscatores. Magna artificis misericordia [1 1Kb] . Sciebat enim quia si eligeret senatorem, diceret senator: Dignitas mea electa est. Si prius eligeret diuitem, diceret diues: Opulentia mea electa est. Si prius eligeret imperatorem, diceret imperator: Potestas mea electa est. Si prius eligeret oratorem, diceret orator: Eloquentia mea electa est. Si eligeret philosophum, diceret philosophus: Sapientia mea electa est. Interim, inquit, differantur superbi isti, multum tument. Distat autem inter magnitudinem et tumorem: utrumque grande est; sed non utrumque sanum est. Differantur ergo, inquit, isti superbi, aliqua soliditate sanandi sunt. Da mihi, inquit, prius istum piscatorem. ueni tu, pauper, sequere me; nichil habes, nichil nosti, sequere me. Idiota pauper, sequere me. Non est quod in te expauescatur, sed multum est quod in te impleatur. Tam largo fonti uas inane admouendum est. Dimisit retia piscator, accepit gratiam peccator, et factus est diuinus orator. Ecce quid fecit Dominus, de quo dicit Apostolus: Infirma mundi elegit Deus, ut confundat fortia; et ignobilia mundi elegit Deus, et ea que non sunt tanquam que sint, nt ea que sunt euacuentur . Denique leguntur modo uerba piscatorum, et colla subduntur oratorum. Tollantur ergo de medio inanes uenti; tollatur de medio fumus, qui crescendo euanescit; prorsus pro salute ista contemnantur.

13. Christo medico obediendum, contemptis potentibus qui ei aduersantur. Si quisquam corpore egrotaret in ciuitate, et esset ibi aliquis peritissimus medicus, amicis egroti potentibus inimicus: si quisquam ergo in ciuitate aliquo periculoso morbo corporis egrotaret, et esset in eadem ciuitate peritissimus medicus, amicis, ut dixi, egrotantis potentibus inimicus, qui dicerent amico suo, Noli eum adhibere, nichil nouit: dicerent autem, non iudicante animo, sed inuidente: nonne ille pro salute sua remoueret amicorum potentium fabulas, et ut paucis diebus plus uiueret, cum illorum qualibet offensione, pellendo sui corporis morbo medicum illum, quem peritissimum fama commendauerat, adhiberet?



CAPUT XI.

Aegrotat humanum genus, non morbis corporis, sed peccatis. Iacet toto orbe terrarum ab oriente usque in occidentem grandis egrotus. Ad sanandum grandem egrotum descendit omnipotens medicus. Humiliauit se usque ad mortalem carnem, tanquam usque ad lectum egrotantis. Dat salutis  precepta, contemnitur: qui audiunt, liberantur. Contemnitur, cum dicunt amici potentes, Nihil nouit. Si nichil nosset, potentia eius gentes non impleret. Si nichil nosset, non esset antequam apud nos esset. Si nichil nosset, Prophetas ante se non mitteret [1 1Kb] . Nonne modo implentur que ante predicta sunt? Nonne probat medicus iste artis sue potentiam promissa complendo? Nonne per totum mundum perniciosi euertuntur errores, et tritura mundi domantur cupiditates? Nemo dicat, Antea melior erat mundus quam modo: ex quo cepit iste medicus artem suam exercere, multa hic uidemus horrenda. Noli mirari. Antequam aliquis curaretur, munda a sanguine statio medici uidebatur: imo iam tu hoc uidens excute uanas delicias, ueni ad medicum; sanitatis tempus est, non uoluptatis.

14. Phrenetici, Lethargici. Curemur ergo, fratres. Si necdum medicum agnoscimus [2 1Kb] , non in eum tanquam phrenetici seuiamus, non ab eo tanquam lethargici auertamur. Multi enim seuiendo, multi dormiendo perierunt. Phrenetici sunt, qui non dormiendo insaniunt. Lethargici sunt, qui multum dormiendo premuntur. Prorsus tales sunt homines. Contra istum medicum alii seuire in eum uolunt; et quoniam ipse iam in celo sedet, membra eius fideles in terra persequuntur. Curat et tales. Multi ex eis conuersi ex inimicis facti sunt amici, ex persecutoribus facti sunt predicatores. Tales etiam ipsos Iudeos, in se ipsum, cum hic esset, seuientes, tanquam phreneticos sanauit, pro quibus in ligno pendens orauit. Dixit enim: Pater, ignosce illis, quia nesciunt quid faciunt . Multi tamen eorum, sedato furore, tanquam phrenesi oppressa, cognouerunt Deum, cognouerunt Christum. Post ascensionem misso Spiritu sancto, conuersi sunt ad eum quem crucifixerunt, et in Sacramento credentes sanguinem eius biberunt, quem seuiendo fuderunt.



CAPUT XII.

15. Conclusio. Habemus exempla. Persequebatur membra eius iam sedentis in celo Saulus: persequebatur grauiter in phrenesi, mente perdita, morbo nimio. At ille una uoce de celo clamans ei, Saule, Saule, quid me persequeris? percussit phreneticum, erexit sanum; occidit persecutorem, uiuificauit predicatorem . Etiam lethargici multi sanantur. Ipsis enim similes sunt, qui non seuiunt in Christum, nec malitiosi sunt aduersus Christianos [3 1Kb] ; sed tantum differendo languescunt uerbis somnolentis, in lucem oculos extendere pigrescunt, et qui eos excitare uolunt, molesti sunt. Recede a me, inquit languidus lethargicus, obsecro te, recede a me. Quare? Dormire uolo. Sed morieris inde. Ille amore somni, Mori uolo, respondet. Et caritas desuper, Nolo. Plerumque istum caritatis affectum exhibet filius etiam patri seni morituro post paucos dies, iam utique etate finita. Si lethargicum  uidet, et lethargico morbo premi suum patrem a medico agnoscit, dicente sibi, Excita patrem tuum, noli eum permittere dormire, si uis ut uiuat: adest puer seni, pulsat, uellicat, pungit, pietate molestus est: nec mori cito permittit ipsa senectute cito moriturum; et si uixerit, gaudet filius, ut aliquanto plures dies uiuat cum decessuro successurus [1 1Kb] . Quanto maiore caritate nos amicis nostris molesti esse debemus, cum quibus non paucos in hoc mundo dies, sed apud Deum in eternum uiuamus? Ament ergo nos, et faciant quod audiunt per nos, et colant quem colimus et nos, ut recipiant quod speramus et nos. Conuersi ad Dominum, etc.



SERMO LXXXuIII [* 1Kb]  . De uerbis Euangelii Matthei, ubi de duobus cecis sedentibus secus uiam, et clamantibus, Domine miserere nostri, fili Dauid  . Cap. XX, u\. 30-34.



CAPUT PRIMUM.

1. Medicus noster, Christus. Miraculis corporalibus edificabat fidem. Bene nobiscum nouit Sanctitas uestra, Dominum nostrum et saluatorem Iesum Christum medicum esse nostre salutis eterne; et ad hoc eum suscepisse infirmitatem nature nostre, ne sempiterna esset infirmitas nostra. Assumpsit enim corpus mortale, in quo occideret mortem. Et quamuis crucifixus est ex infirmitate nostra, sicut ait Apostolus; sed uiuit ex uirtute Dei . Eiusdem Apostoli uerba sunt: Et quia iam non moritur, et mors ei ultra non dominabitur . Hec ergo bene nota sunt fidei uestre. Simul et hoc consequens est, ut nouerimus omnia miracula, que corporaliter fecit, ualere ad admonitionem nostram, ut percipiamus ab eo quod non est transiturum, neque finem habiturum. Oculos reddidit cecis, quos erat utique mors aliquando clausura: resuscitauit Lazarum, iterum moriturum. Et quecumque ad salutem corporum fecit, non ad hoc fecit, ut sempiterna essent: cum tamen daturus sit etiam ipsi corpori in fine sempiternam salutem. Sed quia illa que non uidebantur, non credebantur; per ista temporalia que uidebantur edificabat fidem ad illa que non uidebantur.



CAPUT II.

2. Ecclesie postea fides sine miraculis laudabilior Cicatrices corporis sui cur seruauit. Nemo itaque, fratres, dicat, non facere ista modo Dominum nostrum Iesum Christum, et propter hoc presentibus Ecclesie temporibus priora preponere. Quodam quippe loco idem Dominus uidentibus, et ideo credentibus, preponit eos qui non uident et credunt. Namque usque eo illo tempore discipulorum eius nutabat infirmitas, ut quem uidebant iam resurrexisse, etiam contrectandum putarent, ut crederent.  Non sufficiebat oculis, quod uiderent, nisi et manus admouerentur membris, et cicatrices recentium uulnerum tangerentur: ut ille qui dubitabat discipulus, repente tactis et cognitis cicatricibus exclamaret, Dominus meus et Deus meus! Cicatrices ostendebant eum, qui omnia uulnera in aliis sanauerat. Numquid non poterat Dominus sine cicatricibus resurgere? Sed in corde discipulorum uulnera nouerat, propter que sananda cicatrices in corpore suo seruauerat. Et quid Dominus illi iam confitenti ac dicenti, Dominus meus et Deus meus? Quia uidisti me, inquit, credidisti: beati qui non uident, et credunt . Quos dixit, fratres nisi nos? Non quia solos nos, sed et post nos [1 1Kb] . Post paruum enim tempus, posteaquam ab oculis mortalibus recessit ut firmaretur fides in cordibus, quicumque crediderunt, non uidentes crediderunt, et magnum meritum habuit fides eorum: cui fidei comparande, cor tantum admouerunt pium, non et palpantem manum.



CAPUT III.

3. Miracula nunc maiora Christus operatur. Hec ergo fecit Dominus, ut inuitaret ad fidem. Hec fides nunc feruet in Ecclesia, toto orbe diffusa. Et nunc maiores sanitates operatur, propter quas non est dedignatus tunc exhibere illas minores. Sicut enim animus melior est corpore; sic et melior salus animi, quam salus corporis. Modo caro ceca non aperit oculos miraculo Domini; et cor cecum aperit oculos sermoni Domini. Modo non resurgit mortale cadauer; resurgit anima, que mortua iacebat in uiuo cadauere. Modo aures corporis surde non aperiuntur: sed quam multi habent aures clausas cordis, que tamen uerbo Dei penetrante patescunt, ut credant qui non credebant, et bene uiuant qui male uiuebant, et obediant qui non obediebant? et dicimus, Ille credidit; ac miramur, cum audimus de his quos aliquando duros noueramus. Cur ergo nunc miraris credentem, innocentem, Deo seruientem; nisi quia conspicis uidentem, quem noueras cecum; conspicis uiuentem, quem noueras mortuum; conspicis audientem, quem noueras surdum? Nam uidete aliter mortuos, de quibus mortuis dicebat Dominus cuidam ideo tardanti, ne Dominum sequeretur, quia sepelire patrem uolebat: Sine, inquit, mortuos sepelire mortuos suos . Certe mortui sepultores non sunt corpore mortui: quia si hoc essent, mortua corpora sepelire non possent. Tamen mortuos eos uocat: ubi, nisi intus in anima? Sicut enim etiam uisibiliter plerumque in domo integra et salua dominus eiusdem domus mortuus iacet; sic in corpore integro multi habent intus animam mortuam: et hos sic excitat Apostolus, Surge, qui dormis, et exsurge a mortuis, et illuminabit te Christus . Ipse illuminat excecatum, qui excitat mortuum. Eius enim uoce per Apostolum clamatur ad mortuum, Surge, qui dormis. Cecus luce illuminabitur, cum surrexerit. Surdos autem quam multos ante oculos suos Dominus intuebatur, cum diceret:  Qui habet aures audiendi, audiat . Quis enim ante illum sine corporis auribus stabat? Quas ergo alias aures nisi interioris hominis requirebat?



CAPUT Iu.

4. Oculus mentis, quo Deus uideatur, mundatur per fidem. Item quales oculos querebat, cum loqueretur utique uidentibus, sed uidentibus per oculos carnis? Nam cum ei diceret Philippus, Domine, ostende nobis Patrem, et sufficit nobis: bene quidem hoc intelligebat, ut demonstratus Pater posset sufficere; sed cui non sufficiebat equalis Patri, quomodo sufficeret Pater? Quare autem non sufficiebat? Quia non uidebatur. Quare non uidebatur? Quia nondum erat sanus oculus, unde posset uideri. Hoc enim quod in carne Domini uidebatur his oculis, non soli discipuli uiderunt qui honorauerunt, sed et Iudei qui crucifixerunt. Qui ergo aliter se uideri uolebat, alios oculos requirebat. Et ideo sic respondit dicenti, Ostende nobis Patrem, et sufficit nobis: Tanto tempore uobiscum sum, et non me cognouistis? Philippe, qui me uidit, uidit et Patrem. Et ut interim fidei oculos sanaret, prius admonetur secundum fidem, ut possit ad speciem peruenire. Et ne sic putaret Philippus cogitandum Deum, quomodo uidebat in corpore Dominum Iesum Christum, statim subiecit: Non credis quia ego in Patre, et Pater in me est ? Iamdudum dixerat, Qui me uidit, uidit et Patrem. Sed nondum habebat Philippus sanum oculum, unde uideret Patrem: atque ideo nec unde uideret ipsum Filium Patri cequalem. Itaque aciem mentis adhuc sauciam, et tantam lucem aspicere non ualentem, sanandam atque firmandam fidei medicamentis fomentisque suscepit, et ait, Non credis quia ego in Patre, et Pater in me est? Qui ergo nondum potest uidere quod demonstraturus est Dominus, non querat prius uidere quod credat: sed prius credat, ut possit oculus sanari quo uideat. Sola enim forma serui exhibebatur seruilibus oculis: quia ille qui non rapinam arbitratus est esse equalis Deo, si ab eis quos sanari uoluit iam uideri posset equalis Deo, non opus haberet semetipsum exinanire, et formam serui accipere . Sed quia non erat unde uideretur Deus, et erat unde uideretur homo; qui Deus erat, factus est homo, ut id quod uidebatur, sanaret illud unde non uidebatur. Ipse enim alio loco ait: Beati mundo corde, quoniam ipsi Deum uidebunt . Poterat utique Philippus respondere, et dicere, Domine, ecce te uideo: talisne est Pater, quale est hoc quod uideo; quoniam dixisti, Qui me uidit, uidit et Patrem? Antequam hoc responderet Philippus, uel fortasse antequam cogitaret, cum dixisset Dominus, Qui me uidit, uidit et Patrem; continuo subiunxit, Non credis quia ego in Patre, et Pater in me est? Illo enim oculo nondum uidere poterat, nec Patrem, nec equalem Patri Filium: sed ut sanaretur oculus ad uidendum, inungendus erat ad credendum. Ideo antequam uideas quod uidere non potes, crede quod nondum uides. Ambula per fidem, ut peruenias ad speciem. Species non letificabit in patria, quem fides non consolatur in uia. Sic enim dicit Apostolus:  Quamdiu sumus in corpore, peregrinamur a Domino. Statimque subnectit quare adhuc peregrinamur, quamuis iam crediderimus: Per fidem, inquit, ambulamus, non per speciem .



CAPUT u.

5. Opera nostra nunc tota est sanare oculum cordis. Tota igitur opera nostra, fratres, in hac uita est, sanare oculum cordis, unde uideatur Deus. Ad hoc sacrosancta mysteria celebrantur; ad hoc sermo Dei predicatur; ad hoc exhortationes Ecclesie morales, id est, pertinentes ad corrigendos mores, ad emendandas carnales concupiscentias, ad renuntiandum non uoce tantum, sed mutata uita huic seculo; ad hoc agunt quidquid agunt diuine sancteque Littere, ut purgetur illud interius ab ea re que nos impedit ab aspectu Dei. Sicut enim oculus factus ad hanc lucem temporalem uidendam, et quamuis celestem, tamen corpoream atque conspicuam, non solum hominibus, sed etiam uilissimis animantibus ; tamen si aliquid iniectum fuerit, uel irruerit, unde turbetur, secluditur ab hac luce; et quamuis eum sua presentia circumfundant, ille tamen se auertit, atque absens est: non solum autem absens fit perturbatione sua a luce presenti; sed etiam penalis illi est lux, ad quam uidendam factus est: sic et oculus cordis perturbatus atque sauciatus auertit se a luce iustitie, nec audet eam contemplari, nec ualet.



CAPUT uI.

6. Studium de mundando cordis oculo. Quid turbat oculum cordis? Cupiditas, auaritia, iniquitas, concupiscentia secularis turbat, claudit, excecat oculum cordis. Et tamen quomodo queritur medicus, cum oculus carnis turbatus est, quomodo non differtur ut aperiatur atque purgetur, ut sanetur unde lux ista uideatur? Curritur, nemo requiescit, nemo differt, si uel stipula in oculum cadat. Solem certe, quem sanis oculis uidere uolumus, Deus fecit. Multo est utique lucidior ille qui fecit: nec huius generis lux est, que pertineat ad oculum mentis. Lux illa est eterna sapientia. Fecit autem te Deus, o homo, ad imaginem suam. Daretne tibi unde uideres solem quem fecit, et non tibi daret unde uideres eum qui te fecit, cum te ad imaginem suam fecerit? Dedit et hoc: utrumque dedit tibi. Sed multum hos oculos exteriores diligis, multum illum interiorem negligis: detritum portas atque sauciatum. Pena tibi est, si se uoluerit ostendere fabricator tuus: pena est oculo tuo, antequam curetur atque sanetur. Nam et in paradiso peccauit Adam, et abscondit se a facie Dei. Cum haberet ergo cor sanum pure conscientie, gaudebat ad presentiam Dei: postquam peccato oculus ille sauciatus est, cepit lucem formidare diuinam, refugit in tenebras atque in densa lignorum, ueritatem fugiens, umbras appetens.



CAPITA uII et uIII.

7. Aegroti ad poculum sumendum exemplo Christi inuitamur. Ergo, fratres mei, quoniam et nos inde nati sumus, et sicut dicit Apostolus, In Adam omnes moriuntur : omnes enim nos duo homines aliquando fuimus si  noluimus obtemperare medico, ut non egrotaremus; obtemperemus, ut ab egritudine liberemur. Dedit nobis precepta medicus, sanis: dedit precepta medicus, ne medico indigeremus. Non opus est, inquit, sanis medicus, sed egrotantibus . Sani precepta contempsimus, et experimento sensimus in quantam perniciem nostram preceptum illud  contempserimus. Aegrotare iam cepimus, laboramus, in lecto infirmitatis sumus: sed non desperemus. Quia enim ad medicum uenire non poteramus, ipse ad nos uenire dignatus est. Non contempsit saucium contemptus a sano. Non destitit dare alia precepta languenti, qui prima custodire noluit, ne langueret: tanquam diceret, Certe experimento sensisti uerum me dixisse, quando dixi, Noli tangere hoc. Sanare ergo tandem, et reuiuisce. Ecce porto infirmitatem tuam: bibe amarum calicem. Tu enim tibi fecisti precepta illa mea, que sano data sunt tam dulcia, tam laboriosa. Contempta sunt, cepisti laborare: sanari non potes, nisi amarum calicem biberis, calicem tentationum, quibus abundat hec uita, calicem tribulationum, angustiarum, passionum. Bibe, inquit, bibe, ut uiuas. Et ne responderet ei languidus, Non possum, non fero, non bibo: prior bibit medicus sanus, ut bibere non dubitaret egrotus. Quid enim amarum est in tali poculo, quod ille non biberit? Si contumelia: prior audiuit cum demones expelleret, Demonium habet , et quod in Beelzebub eiicit demonia . Unde ut ipse consolaretur egros, ait, Si patremfamilias Beelzebub uocauerunt, quanto magis domesticos eius ? Si dolores amari sunt: ligatus et flagellatus et crucifixus est. Si mors amara est: etiam mortuus est. Si genus mortis exhorrescit infirmitas: nichil illo tempore fuit ignominiosius quam mors crucis. Non enim frustra commendans eius obedientiam Apostolus addidit, dicens: Factus obediens usque ad mortem, mortem autem crucis .



CAPUT IX.

8. Crucem suam cur hic honorauit Christus. Sed quia ipse honoraturus erat fideles suos in fine huius seculi, prius honorauit crucem in hoc seculo; ut terrarum principes credentes in eum prohiberent aliquem nocentium crucifigi: et quod cum magna insultatione persecutores Iudei Domino procurarunt, magna fiducia serui eius, etiam reges in fronte nunc portant. Non tantum apparet modo qualem mortem pro nobis Dominus subire dignatus est: sicut ait Apostolus, Factus pro nobis maledictum . Et cum ei pendenti Iudeorum cecitas insultaret, posset utique descendere de cruce, qui si nollet, non esset in cruce: sed amplius erat de sepulcro resurgere, quam de cruce descendere. Hec ergo Dominus faciens diuina, patiens humana, admonet nos corporalibus miraculis et patientia corporali, ut credamus, et sanemur ad conspicienda illa inuisibilia que carnis oculus nescit. Hoc ergo agens curauit cecos istos, de quibus nunc Euangelium  recitatum est. Et in curando uidete quid admonuerit egrotum interiorem.



CAPUT X.

9. Duorum cecorum curatio quid significat. Iesum transire quid. Attendite ipsius facti exitum et ordinem rerum. Sedentes illi in uia duo ceci, transeunte Domino exclamabant, ut eorum misereretur. A turba uero, que cum Domino erat, compescebantur ne clamarent. Neque hoc sine mysterio derelictum putetis. Illi autem compescentem se turbam perseuerantissimo clamore uincebant, ut perueniret uox eorum ad aures Domini: quasi non iam ille cogitata preuenerit [1 1Kb] . Clamauerunt ergo duo ceci, ut audirentur a Domino, et a turbis comprimi nequiuerunt. Transibat Dominus, et illi clamabant. Stetit Dominus, et sanati sunt. Nam stetit Dominus, iehsu, et uocauit eos, et ait: Quid uultis uobis faciam? At illi dixerunt: Ut aperiantur oculi nostri. Pro fide ipsorum fecit Dominus, instaurauit oculos eorum. Si intelleximus iam interiorem egrotum, interiorem surdum, interiorem mortuum; ibi queramus et interiorem cecum. Clausi sunt oculi cordis: transit iehsu, ut clamemus. Quid est, transit iehsu? Agit temporalia iehsu. Quid est, transit iehsu? Agit transitoria iehsu. Attendite et uidete quanta eius gesta transierint. Natus est de uirgine Maria: numquid semper nascitur? Infans lactatus est: numquid semper sugit? Per etates cucurrit usque ad iuuentutem: numquid semper corporaliter crescit? Infantie pueritia, pueritie adolescentia, adolescentie iuuentus transeunti cedentique successit [2 1Kb] . Ipsa etiam que fecit miracula, transierunt: leguntur et creduntur. Quia enim talia scripta sunt ut legi possint, transibant cum fierent. Postremo ne in multis moremur, crucifixus est: numquid semper pendet in cruce? Sepultus est, resurrexit, ascendit in celum: iam non moritur, et mors illi ultra non dominabitur: et diuinitas eius semper manet, et immortalitas iam corporis eius nunquam deficiet. Sed tamen illa omnia que temporaliter ab eo gesta sunt, transierunt; et legenda scripta sunt, et credenda predicantur. In illis ergo omnibus transiit iehsu.



CAPUT XI.

10. Ceci duo, duo populi. Angularis lapis Christus. Quid duo ceci iuxta uiam sunt, nisi duo populi, ad quos sanandos uenit iehsu? Ostendamus hos duos populos in Scripturis sanctis. Est in Euangelio scriptum, Habeo alias oues, que non sunt de hoc ouili; et illas oportet me adducere, ut sit unus grex et unus pastor . Qui sunt ergo duo populi? Unus Iudeorum, et alius Gentium. Non sum missus, ait, nisi ad oues que perierunt domus Isrel. Quibus hoc dixit? Discipulis: quando illa Chananea clamabat, que se esse canem confessa est, ut micas de mensa dominorum mereretur. Et quia meruit, iam duo demonstrati sunt ad quos uenerat: Iudaicus scilicet populus, de quo ait, Non sum missus nisi ad oues que perierunt domus Isrel: et Gentium populus, cuius typum pretendebat hec  mulier, quam primo respuerat, dicens, Non est bonum panem filiorum mittere canibus: et cui dicenti, Ita, Domine, nam et canes edunt de micis que cadunt de mensa dominorum suorum; responderat; O mulier, magna est fides tua, fiat tibi sicut uis . Inde enim erat et ille Centurio, de quo dicit idem Dominus: Amen dico uobis, non inueni tantam fidem in Isrel. Quia ille dixerat: Non sum dignus ut intres sub tectum meum; sed tantum dic uerbo, et sanabitur puer meus . Ita ergo Dominus ante passionem et clarificationem suam duos iam populos designabat: unum, ad quem uenerat propter promissa Patrum; et alterum, quem propter misericordiam non repellebat: ut impleretur quod promissum erat Abrahe, In semine tuo benedicentur omnes gentes . Propterea et Apostolus iam post resurrectionem Domini et ascensionem, ubi contemptus est a Iudeis, perrexit ad Gentes. Nec tamen Ecclesiis que de Iudeis crediderant, tacuit: Eram, inquit, ignotus facie Ecclesiis Iudee, que sunt in Christo. Tantum autem audiebant quia qui aliquando nos persequebatur, nunc euangelizat fidem quam aliquando uastabat: et in me, inquit, magnificabant Deum . Sic et angularis lapis dicitur Christus, qui fecit utraque unum . Angulus enim duos parietes copulat de diuerso uenientes. Quid tam diuersum, quam circumcisio et preputium, habens unum parietem de Iudea, alterum parietem de Gentibus? Sed angulari lapide copulantur, Lapidem enim quem reprobauerunt edificantes, hic factus est in caput anguli . Angulus in edificio non est, nisi cum duo parietes ex diuerso uenientes in unum conueniunt [1 1Kb] , et quadam unitate iunguntur. Isti ergo duo parietes secundum typum, duo ceci erant clamantes ad Dominum.



CAPUT XII.

11. Transiens iehsu interpellatur, et sanat. Attendite nunc, dilectissimi. Dominus transibat, ceci clamabant. Quid est, transibat? Transitoria opera faciebat, sicut iam diximus. Secundum hec transitoria opera fides nostra edificatur. Credimus enim in Filium Dei, non tantum quia uerbum Dei est, per quem facta sunt omnia: si enim semper in forma Dei manens equalis Deo, non semetipsum exinaniret formam serui accipiens; nec sentirent ceci, ut possent clamare. Sed cum operaretur transitoria, id est, humiliaret se, factus obediens usque ad mortem, mortem autem crucis, clamauerunt duo ceci, Miserere nostri, fili Dauid. Quia et hoc ipsum quod Dominus et creator Dauid, etiam filius Dauid esse uoluit, in tempore hoc egit, transiens hoc fecit.



CAPUT XIII.

12. Clamare ad Christum, quid. Quid est autem, clamare ad Christum, fratres, nisi gratie Christi congruere bonis operibus? Hoc dico, fratres, ne forte simus strepentes uocibus, et muti moribus. Quis est qui clamat ad Christum, ut pellatur interior cecitas transeunte Christo, id est, dispensante nobis temporalia sacramenta, quibus admoneamur  ad eterna capienda? Quis est qui clamat ad Christum? Qui contemnit mundum, clamat ad Christum. Qui spernit seculi uoluptates, clamat ad Christum. Qui dicit non lingua, sed uita, Mihi mundus crucifixus est, et ego mundo ; clamat ad Christum. Quid dispergit, et dat pauperibus, ut iustitia eius maneat in seculum seculi ; clamat ad Christum. Qui enim audit, et non surdus audit, Res uestras uendite, et date pauperibus; facite uobis sacculos non ueterascentes, thesaurum non deficientem in celo : tanquam uestigiorum sonitum Christi transeuntis audiens clamet ad hec cecus, id est, faciat ista. uox eius in factis sit. Incipiat mundum contemnere, inopi sua distribuere, pro nichilo habere que homines amant; contemnat iniurias, non appetat uindicari, paret maxillam percutienti, oret pro inimicis; si quis ei abstulerit sua, non repetat; si quid alicui abstulerit, reddat quadruplum.



CAPUT. XIu.

13. Turba prohibens clamare. Cum ista facere ceperit, omnes sui cognati, affines, amici commouentur. Qui diligunt seculum, contradicunt. Quid insanis? Nimius es: numquid alii non sunt christiani? Ista stultitia est, ista dementia est. Et cetera talia turba clamat, ne ceci clament. Turba clamantes corripiebat: sed eorum clamores non uincebat. Intelligant quid faciant, qui uolunt sanari. Et nunc iehsu transit: qui iuxta uiam sunt, clament. Hi sunt enim qui labiis honorant, cor autem eorum longe est a Deo . Ipsi sunt iuxta uiam, quibus precipit Dominus obtritis corde. Nam cum recitantur ea que fecit Dominus transeuntia, semper nobis exhibetur transiens iehsu. Quia usque in finem seculi non desunt ceci sedentes ad uiam. Opus ergo est ut clament illi iuxta uiam sedentes. Turba que cum Domino erat, compescebat clamorem querentium sanitatem. Fratres, uidetis quid dicam? Nescio enim quomodo dicam: sed plus nescio quomodo taceam. Hoc dico, et aperte dico. Timeo enim Iesum transeuntem et manentem: et ideo tacere non possum. Bonos Christianos, uere studiosos, uolentes facere precepta Dei, que in Euangelio scripta sunt, Christiani mali et tepidi prohibent. Turba ipsa que cum Domino est, prohibet clamantes; id est, prohibet bene operantes, ne perseuerando sanentur. Clament illi, non deficiant, neque ducantur quasi auctoritate turbarum; nec eos qui priores christiani facti sunt, male uiuentes, et bonis operibus inuidentes imitentur. Non dicant: Quomodo isti uiuunt tam multi, sic uiuamus. Quare non potius quomodo dicit Euangelium? Quare uis uiuere secundum increpationem turbe prohibentis, et non secundum uestigia Domini transeuntis? Insultabunt, uituperabunt, reuocabunt: tu clama quo usque peruenias ad aures Iesu. Nam qui perseuerauerint in faciendo talia qualia precepit Christus, et non attenderint turbas prohibentes, neque magnipenderint quod Christum uidentur sequi, id est, quod christiani appellantur; sed plus amauerint lucem quam Christus est redditurus, quam timuerint strepitum prohibentium: nullo modo separabuntur, et stabit iehsu, et  sanabit eos.



CAPUT Xu.

14. Quomodo oculi sanantur. Stare Iesum quid. Quomodo enim sanantur oculi nostri? Quomodo per fidem sentimus Christum transeuntem temporali dispensatione; sic intelligamus Christum stantem incommutabili eternitate. Ibi enim sanatur oculus, quando intelligitur Christi diuinitas. Percipiat hoc Charitas uestra: attendite quod dicam grande sacramentum. Omnia temporaliter gesta a Domino nostro Iesu Christo, fidem nobis inserunt. Credimus in Filium Dei, non solum in uerbum per quod facta sunt omnia; sed in ipsum uerbum factum carnem, ut habitaret in nobis, natum de uirgine Maria, et cetera que fides habet, que nobis exhibita sunt, ut Christus transiret, et ut ceci uestigia transeuntis audientes, clamarent operibus, uita professionem fidei commemorantes. Iam ut clamantes sanentur, stat iehsu. Etenim iam stantem uidet Iesum, qui dicit: Et si noueramus Christum secundum carnem, sed iam nunc non nouimus . Christi enim diuinitatem uidebat, quantum in hac uita potest. Est diuinitas Christi, est humanitas Christi. Diuinitas stat, humanitas transit. Quid est, Diuinitas stat? Non mutatur, non conuellitur, non recedit. Non enim sic ad nos uenit, ut a Patre discederet: nec ita ascendit, ut loco moueretur. Assumpta carne [1 1Kb] , locum mutauit: Deus autem assumens carnem, quia in loco non est, nec mutat locum. Tangamur stante Christo, sanentur oculi nostri. Sed quorum oculi? Clamantium scilicet, cum transit: id est, bene operantium per eam fidem, que dispensata est temporaliter ad erudiendos nos paruulos.

15. Sanatis autem oculis, quid pretiosius habere poterimus, fratres? Lumen hoc qui uident quod factum est, quod fulget de celo, uel quod exhibetur de lucerna, gaudent. Et quomodo miseri uidentur, qui hoc uidere non possunt? Ego autem quare loquor, quare ista dico, nisi ut horter omnes uos ad clamandum, cum transit iehsu? Lucem commendo Sanctitati uestre amandam, quam forte non uidetis. Credite, dum nondum uidetis; et clamate, ut uideatis. Quanta putatur infelicitas hominum, qui lucem istam corporalem non uident? Excecatus est aliquis: continuo dicitur, Iratum Deum habuit, aliquid mali commisit. Hoc uxor Tobie dicebat uiro. Clamabat ille propter hedum, ne de furto esset; nolebat sonum furti audire in domo sua: illa defendens factum suum, opprobrio percutiebat maritum: et cum ille diceret, Reddite, si de furto est; illa respondebat insultans, Ubi sunt iustitie tue ? Quam ceca erat, que furtum defendebat: et quam lucem uidebat, qui furtum reddi imperabat! Illa erat foris in luce solis: ille erat intus in luce iustitie. Quis eorum erat in luce meliore?



CAPUT XuI.

16. Lux interior cum uisibili comparatur. Ad hanc lucem, fratres, amandam hortamur Dilectionem uestram; ut clametis operibus, cum Dominus transit: sonet uox fidei; ut stans iehsu, id est, incommutabilis manens Dei Sapientia, et maiestas  uerbi Dei, per quod facta sunt omnia, aperiat oculos uestros. Idem Tobias monens filium suum, ad hoc monebat ut clamaret: id est, ad bona opera monebat. Dicebat illi ut daret pauperibus, precipiebat ut eleemosynas faceret indigentibus, et docebat dicens: Fili, eleemosyne non sinunt ire in tenebras . Consilium percipiende atque obtinende lucis cecus dabat. Eleemosyne, inquit, non sinunt ire in tenebras. Si ei filius responderet miratus, Quid ergo, pater, tu eleemosynas non fecisti, ut modo cecus loquaris? tu nunc nonne in tenebris es, qui mihi dicis, Eleemosyne non sinunt ire in tenebras? Nouerat ille de qua luce doceret filium, nouerat in interiore homine quod uidebat. Filius patri porrigebat manum, ut ambularet per terram; et pater filio, ut habitaret in celo.

17. Clamandum inter turbas clamare prohibentes. Breuiter, ut concludam, fratres, sermonem istum, ex eo quod nos plurimum tangit atque angit, uidete esse turbas que corripiant cecos clamantes. Omnes qui in hac turba sanari uultis, non uos deterreant: quia multi sunt nomine christiani, et operibus impii; non uos deterreant a bonis operibus. Clamate inter turbas compescentes, reuocantes, insultantes, male uiuentes. Non enim solis uocibus comprimunt bonos Christianos mali, sed et malis operibus. Non uult bonus Christianus ire spectare. Hoc ipsum quod frenat concupiscentiam suam, ne pergat ad theatrum; clamat post Christum, clamat ut sanetur. Alii concurrunt, sed forte Pagani, forte Iudei. Imo uero tam pauci essent in theatris, ut erubescendo discederent, si Christiani ad theatra non accederent. Currunt ergo et illi, portantes sanctum nomen ad penam suam. Clama ergo non eundo, premens in corde tuo temporalem concupiscentiam; et tene te in clamore forti et perseueranti ad aures Saluatoris, ut stet iehsu, et curet te. Inter ipsas turbas clama, ne desperes de auribus Domini. Non enim et illi ceci ex illa parte clamauerunt, ubi turba non erat, ut ex ea parte audirentur, ubi non esset impedimentum prohibentium. Inter ipsas turbas clamauerunt: et tamen Dominus audiuit. Sic et uos etiam inter peccatores et luxuriantes, inter amatores secularium uanitatum, ibi clamate, ut sanet uos Dominus. Nolite per aliam partem clamare ad Dominum, nolite ad hereticos ire, et ibi clamare ad Dominum. Attendite, fratres, quia in illa turba que clamare prohibebat, ibi sanati sunt qui clamabant.



CAPUT XuII.

18. Perseuerantia contradictores uincuntur. Nam et hoc attendat Sanctitas uestra, quid sit perseuerare in clamando. Dicam quod multi mecum experti sunt in nomine Christi: non enim cessat Ecclesia tales parere. Cum quisque Christianus ceperit bene uiuere, feruere bonis operibus, mundumque contemnere; in ipsa nouitate operum suorum patitur reprehensores et contradictores frigidos Christianos. Si autem perseuerauerit, et eos superauerit perdurando, et non defecerit a bonis operibus; iidem ipsi iam obsequentur, qui ante prohibebant. Tamdiu enim corripiunt et perturbant et uetant, quamdiu sibi cedi posse presumunt. Si autem uicti fuerint perseuerantia  proficientium, conuertunt se, et dicere incipiunt: Magnus homo, sanctus homo: felix cui Deus concessit. Honorant, gratulantur, benedicunt, laudant: quomodo illa turba que cum Domino erat. Ipsa prohibebat ne ceci clamarent: sed postquam illi ita clamauerunt, ut mererentur audiri et impetrare misericordiam Domini, ipsa turba rursum dicit, uocat uos iehsu. Iam et hortatores fiunt, qui paulo ante corripiebant ut tacerent. Solus autem ille non uocatur a Domino, qui non laborat in hoc seculo. Sed quis in hac uita non laborat in peccatis et in iniquitatibus suis? Si autem omnes laborant, omnibus dictum est, uenite ad me, omnes qui laboratis . Si autem omnibus dictum est, quare culpam tuam tribuis inuitatori tuo [1 1Kb] ? ueni. Non tibi fit angusta domus eius: pariter ab omnibus, totum a singulis possidetur regnum Dei; crescente possessorum numero non minuitur, quia non diuiditur. Unicuique integrum est, quod concorditer habetur a multis.



CAPUT XuIII.

19. Boni et mali in Ecclesia permixti. Malus bonum duobus modis non maculat. Hoc tamen in mysterio lectionis huius cognouimus, fratres, quod aliis Librorum sanctorum locis apertissime sonat, esse intus in Ecclesia et bonos et malos, quod sepe dicimus frumentum et paleam. Nemo ante tempus deserat aream, toleret paleam in tritura, toleret in area. Quod enim toleret, in horreo non habebit. ueniet uentilator, qui diuidet malos a bonis. Erit etiam corporalis separatio, quam modo spiritualis precedit. A malis corde semper disiungimini; ad tempus caute corpore copulamini. Nec tamen negligentes sitis in corrigendis uestris, ad curam scilicet uestram quoquo modo pertinentibus, monendo, docendo, hortando, terrendo. Quibuscumque modis potestis, agite. Nec, cum inuenitis in Scripturis et in exemplis sanctorum, siue qui ante, siue qui post Domini aduentum in hac uita fuerunt, quod mali bonos in unitate non maculant, efficiamini pigri ad corrigendos malos. Duobus modis non te maculat malus: si non consentias, et si redarguas: hoc est, non communicare, non consentire. Communicatur quippe, quando facto eius consortium uoluntatis uel approbationis adiungitur. Hoc ergo nos admonens Apostolus ait: Nolite communicare operibus infructuosis tenebrarum. Et quia parum erat, non consentire, si sequeretur negligentia discipline: Magis autem, inquit, et redarguite . uidete quemadmodum utrumque complexus est, Nolite communicare: magis autem et redarguite. Quid est, Nolite communicare? Nolite consentire, nolite laudare, nolite approbare. Quid est, Magis autem et redarguite? Reprehendite, corripite, cercete.

20. Correctio non superbo animo facienda. Deinde in ipsa correctione uel cercitione alienorum peccatorum cauendum est, ne se extollat qui alterum corripit; et apostolica illa cogitanda sententia est: Quapropter qui se putat stare, uideat ne cadat . Foris terribiliter personet increpatio;  intus lenitatis teneatur dilectio. Si preoccupatus fuerit homo in aliquo delicto, sicut dicit idem apostolus; uos qui spirituales estis, huiusmodi instruite in spiritu mansuetudinis, intendens te ipsum, ne et tu tenteris. Alter alterius onera portate, et sic adimplebitis legem Christi . Item alio loco: Seruum, inquit, Domini non oportet litigare; sed mitem esse ad omnes, docibilem, patientem, in modestia corripientem diuersa sentientes: ne forte det illis Deus penitentiam ad cognoscendam ueritatem, et resipiscant a diaboli laqueis, a quo capti tenentur [1 1Kb] ad ipsius uoluntatem . Neque ergo consentientes sitis malis, ut approbetis; neque negligentes, ut non arguatis; neque superbientes, ut insultanter arguatis.

21. Unitas nunquam deserenda. Donatistarum separatio improbatur ex parabola zizaniorum. Qui autem deseruit unitatem, uiolat caritatem: et quisquis uiolat caritatem, quodlibet magnum habeat, ipse nichil est. Si linguis hominum loquatur et Angelorum, si sciat omnia sacramenta, si habeat omnem fidem, ut montes transferat, si distribuat omnia sua pauperibus, si corpus suum tradat, ut ardeat, caritatem autem non habeat; nichil est, nichil ei prodest . Uniuersa inutiliter habet, qui unum illud, quo uniuersis utatur, non habet.



CAPUT XIX.

Amplectamur itaque caritatem, studentes seruare unitatem spiritus in uinculo pacis . Non nos seducant qui carnaliter intelligunt et corporalem separationem facientes, ab Ecclesie frumentis toto orbe diffusis spirituali sacrilegio separantur. Per totum enim mundum seminatum est bonum semen. Bonus ille seminator Filius hominis, non in Africa sola, sed ubique sparsit semen bonum. Inimicus autem superseminauit zizania. Sed tamen quid ait paterfamilias? Sinite utraque crescere usque ad messem. Per quid crescere? Utique per agrum. Quis est ager? Numquidnam Africa? Non. Quis est ergo? Non interpretemur nos, Dominus dicat: neminem sinamus aliquid pro arbitrio suspicari. Dixerunt enim Magistro discipuli: Enarra nobis parabolam zizaniorum. Et enarrauit Dominus: Semen bonum, dixit, filii sunt regni; zizania uero, filii mali. Quis ea seminauit? Inimicus autem, inquit, qui ea seminauit, diabolus est. Quis est ager? Ager est, inquit, hic mundus. Que es messis? Messis est, ait, finis seculi. Qui sunt messores? Messores, inquit, Angeli sunt . Numquid Africa est mundus? Numquid messis hoc tempus? Numquid messor Donatus? Per totum orbem terrarum exspectate messem, per totum orbem terrarum crescite in messem, per totum orbem terrarum zizania tolerate usque ad messem. Non uos seducant peruersi, palee nimis leues, que euolant ante aduentum uentilatoris ex area: non uos seducant. Tenete eos ad istam uel solam similitudinem zizaniorum, neque illos sinatis loqui amplius. Ille codices tradidit. Non. Sed ille codices tradidit. Quilibet tradiderit, numquid infidelitas traditorum fidem Dei euacuauit? Que est fides Dei? Quam promisit Abrahe,  dicens: In semine tuo benedicentur omnes gentes. . Que est fides Dei? Sinite utraque crescere usque ad messem. Per quid crescere? Per agrum. Quid est, Per agrum? Per mundum.

22. Donatistarum commentum de frumentorum diminutione. Hic illi dicunt: Creuerat quidem utrumque per mundum, sed iam frumenta diminuta sunt, et in istam nostram regionem paucitatemque reuocata. Non te permittit Dominus interpretari quod uis. Ipse qui exponit hanc parabolam, claudit os tuum, os sacrilegum, os impium, os profanum, os tibi contrarium, qui contradicis testatori, etiam te ad hereditatem uocanti? Quomodo claudit os tuum? Dicendo, Sinite utraque crescere usque ad messem. Si iam fuit messis, credamus esse frumenta diminuta. Quanquam ne tunc quidem minuentur, sed in horreum recondentur. Sic enim ait: Colligite primum zizania, et alligate fasciculos, ad comburendum ea; frumentum autem recondite in horreum meum. Si ergo usque ad messem crescunt, post messem reconduntur; improbe, impie, quando minuuntur? Concedo in comparatione zizaniorum simul atque palearum frumenta esse pauciora: tamen utraque crescunt usque ad messem. Cum enim abundat iniquitas, refrigescit caritas multorum: crescunt zizania, crescit palea. Sed quia toto agro deesse non potest frumentum, quod perseuerando usque ad finem saluum fiat , crescunt utraque usque ad messem. Et si propter abundantiam malorum dictum est, Putas, ueniens Filius hominis inueniet fidem in terra ? hocque nomine significantur quicumque legis preuaricatione imitantur eum cui dictum est, Terra es, et in terram ibis : tamen et propter abundantiam bonorum, et propter eum cui dictum est, Sic erit semen tuum sicut stelle celi, et sicut arena maris , etiam illud non tacitum est, Quia multi ab oriente et occidente uenient, et recumbent cum Abraham et Isaac in regno Dei . Utraque ergo crescunt usque ad messem; et suas sententias in Scripturis habent zizania uel palee, suas autem frumenta. Quas qui non intelligunt, confundunt, et confunduntur; atque ita perstrepunt ceca cupiditate, ut nolint obmutescere uel patefacta ueritate.



CAPUT XX.

23. Locus male de corporali separatione intellectus a schismaticis. Ecce, inquiunt, dicit propheta, Recedite, exite inde, et immundum ne tetigeritis : quomodo ergo malos pro pace tolerabimus, a quibus exire et recedere iubemur, ne tangamus immundum? Nos istam recessionem spiritualiter intelligimus, illi corporaliter. Nam et ego clamo cum propheta, et qualiacumque simus uasa, utitur nobis Deus in dispensationem uestram: clamamus et nos, et dicimus uobis, Recedite, exite inde, et immundum ne tetigeritis; sed contactu cordis, non corporis. Quid est enim tangere immundum, nisi consentire peccatis? Quid est autem exire inde, nisi facere quod pertinet ad correptionem malorum, quantum pro uniuscuiusque gradu atque persona salua pace fieri potest? Displicuit tibi quod quisque peccauit; non tetigisti immundum. Redarguisti,  corripuisti, monuisti, adhibuisti etiam, si res exegit, congruam, et que unitatem non uiolet, disciplinam; existi inde. Attendite in facta sanctorum, ne forte nostra uideatur interpretatio. Quomodo hec uerba intellexerunt sancti, sic utique intelligenda sunt. Exite inde, inquit propheta. Prius usitata ipsius uerbi consuetudine assero istam sententiam, et postea ostendo non meam. Plerumque accusantur homines; et cum accusati fuerint, defendunt se: cum autem se ille qui accusatur homo, rationabiliter iusteque defenderit, qui audiunt, dicunt, Exiit inde. Quo inde exiit? Manens loco, exiit inde. Quomodo inde exiit? Ratione reddita, et defensione iustissima. Hoc est quod faciebant sancti, quando excutiebant puluerem de pedibus suis, aduersus eos qui sibi pacem nuntiatam non accipiebant . Exiit inde ille speculator, cui dictum est, Speculatorem posui te domui Isrel. Illi enim dicitur, Si dixeris iniquo, et non se auerterit ab iniquitate et a uia sua; iniquus ille in sua iniquitate morietur, et tu animam tuam liberabis . Hoc si facit, exit inde, non separatione corporis, sed defensione operis sui. Fecit enim iste quod faciendum fuit: etiamsi ille non obtemperauit, cui obtemperandum fuit. Hoc est, Exite inde.



CAPUT XXI.

24. Prophete populi uitia reprehendebant, nec ab illo recedebant. Clamauit ista Moyses, clamauit Isaias, clamauit Ieremias, clamauit Ezechiel. uideamus si hoc ipsi fecerunt, si dimiserunt populum Dei, et se ad gentes alias transtulerunt. Quam multa et quam uehementer Ieremias increpauit in peccatores et sceleratos populi sui! Inter eos tamen erat, unum cum illis templum intrabat, eadem sacramenta celebrabat: in ea hominum sceleratorum congregatione uiuebat, sed clamando exibat inde. Hoc est exire inde, hoc est immundum non tangere, et uoluntate non consentire, et ore non parcere. Quid dicam de Ieremia, de Isaia, de Daniele, de Ezechiel, de ceteris Prophetis, qui non recesserunt a populo malo, ne desererent bonos illi populo commixtos, ubi et ipsi tales esse potuerunt? Moyses ipse, fratres, cum acciperet legem in monte, populus deorsum idolum fecit. Populus Dei, populus ductus cedentibus fluctibus Rubri maris, qui sequentes inimicos obruerant, post tanta signa et miracula in Aegyptiorum plagis ad mortem, et in sua protectione ad salutem, tamen idolum poposcit, idolum extorsit, idolum fecit, idolum adorauit, idolo sacrificauit. Indicat Deus famulo suo populi factum, et dicit eos se perditurum a facie sua. Intercedit Moyses ad ipsum populum rediturus: et habuit occasionem recedendi et exeundi ab eis, sicut isti intelligunt, ne immundum tangeret, ne cum talibus uiueret; non fecit tamen. Et ne forte hoc necessitate potius quam caritate fecisse uideretur, obtulit illi Deus alium populum: Faciam te, inquit, in gentem magnam: ut illos deleret. At ille non accepit, coheret peccatoribus, petit pro peccatoribus. Et quomodo petit? Magna probatio dilectionis, fratres. Quomodo petit? uidete illam, de qua sepe locuti sumus, maternam quodam modo caritatem. Cum Deus minaretur  sacrilego populo, pia Moysi uiscera tremuerunt, opposuit se pro illis iracundie Dei. Domine, inquit, si dimittis eis peccatum, dimitte: sin autem, dele me de libro tuo quem scripsisti . Quam paternis maternisque uisceribus, quam securus hoc dixerit attendens iustitiam et misericordiam Dei! ut quia iustus est, non perderet iustum, quia misericors est, ignosceret peccatoribus.



CAPUT XXII.

25. Corde recedendum a malis, non corpore. Certe iam manifestum est prudentie uestre, quomodo accipienda sint omnia talia testimonia Scripturarum: ut quando Scriptura sonat, recedere nos debere a malis, non aliud intelligere iubeamur, nisi ut corde recedamus; ne maius malum in separatione bonorum committamus, quam in malorum coniunctione fugiamus, sicut ipsi Donatiste fecerunt. Qui si uere boni malos arguerent, ac non potius ipsi mali bonos infamarent, qualeslibet pro pace tolerarent, qui Maximianistas receperunt tanquam integros, quos tanquam perditos antea damnauerunt. Certe manifeste dixit propheta, Recedite et exite inde, et immundum ne tetigeritis. Ego ut intelligam quod dixit, attendo quod fecit. Facto suo mihi exponit dictum suum. Dixit, Recedite. Quibus dixit? Utique iustis. A quibus ut recederent, dixit? Utique a peccatoribus et iniquis. Quero, a talibus utrum ipse recesserit? Inuenio quod non recesserit. Ergo aliter intellexit. Nam utique prior faceret quod precepit. Recessit corde, obiurgauit atque arguit. Continendo se a consensu non tetigit immundum: obiurgando autem exiit liber in conspectu Dei; cui neque sua Deus peccata imputat, quia non fecit; neque aliena, quia non approbauit; neque negligentiam, quia non tacuit; neque superbiam, quia in unitate permansit. Sic ergo, fratres mei, quotquot habetis inter uos, qui adhuc amore seculi pregrauantur, auaros, periuros, adulteros, spectatores nugarum, consultores mathematicorum, fanaticorum, augurum, auspicum [1 1Kb] , ebriosos, luxuriosos, quidquid inter uos malorum esse nostis; quantum potestis, improbate, ut corde recedatis; ut redarguite, et exeatis inde; et nolite consentire, ut immundum non tangatis.



SERMO LXXXIX [* 1Kb]  . De uerbis Euangelii Matthei, cap. XXI, 19-12, ubi iehsu arborem arefecit; et de illis Luce, cap. XXIu, 28, ubi finxit se longius ire  .

1. Maledictio fici quid nos admoneat. Lectio recentissima sancti Euangelii admonuit, terruit nos, ne folia habeamus et fructum non habeamus. Hoc autem breuiter exponitur: ne uerba adsint, et facta desint. Magnus terror! Quis non timeat, cum in ipsa lectione oculis cordis aridam arborem uidet, et sic ut ei dicatur: Nunquam ex te fructus nascatur in eternum. Terror corrigat, correctio fructus proferat. Sine dubio enim Dominus Christus  preuidebat arborem quamdam merito aridam fieri, quod haberet folia, et fructus non haberet. Ea est Synagoga, non uocata, sed reprobata. Nam et inde uocatus populus Dei, qui ueraciter et sinceriter in Prophetis exspectabat salutare Dei Iesum Christum. Et quoniam fideliter exspectabat, meruit cognoscere presentem. Inde enim Apostoli, inde tota turba precedentium iumentum Domini et dicentium, Hosanna filio Dauid; benedictus qui uenit in nomine Domini . Turba erat magna fidelium Iudeorum, ante fusum pro se sanguinem in Christo credentium magna turba erat. Non enim frustra Dominus ipse non uenerat, nisi ad oues que perierant domus Isrel . In aliis autem crucifixus, iam in celo exaltatus, inuenit penitentie fructum: nec aridos fecit, sed in agro excoluit, et uerbo irrigauit. Inde erant illa quatuor millia Iudeorum, qui crediderunt, posteaquam sancto Spiritu impleti discipuli, et qui cum eis erant, linguis omnium gentium loquebantur, et per omnes gentes futuram Ecclesiam illa linguarum diuersitate quodam modo prenuntiabant. Crediderunt tunc, et ipse oues erant que perierant domus Isrel; sed quia uenerat Filius hominis querere et saluare quod perierat , etiam ipsos inuenit. Sed nescio ubi tanquam a lupis depredati latebant in uepribus; et quia latebant in uepribus, ideo ad eos inueniendos non peruenit, nisi spinis passionis dilaceratus: tamen peruenit, inuenit, redemit. Illi occiderant; non magis ipsum, quam se. Salui facti sunt per occisum pro se. Loquentibus enim Apostolis compuncti sunt qui pupugerant lancea, compuncti sunt conscientia: compuncti autem consilium quesierunt, datum receperunt, penitentiam egerunt, gratiam inuenerunt, et credentes sanguinem biberunt quem seuientes fuderunt . Qui autem remanserunt mala et sterili progenie usque in hodiernum et usque in finem, in illa arbore figurati sunt. Modo uenis ad eos, et inuenis apud eos omnia eloquia Prophetarum. Sed ista folia sunt: Christus esurit: fructum querit; sed ideo in eis fructum non inuenit, quia se in eis non inuenit. Non enim habet fructum, non habet Christum. Non autem habet Christum, qui Christi non tenet unitatem, qui non habet caritatem. Ergo per hanc connexionem non habet fructum qui non habet caritatem. Audi Apostolum Fructus autem spiritus, caritas: commendaturus quasi botrum, hoc est, fructum. Fructus autem, inquit, spiritus, caritas, gaudium, pax, longanimitas . Noli mirari sequentia, ubi cepit caritas.

2. Mons in mare missus ab Apostolis. Ideo discipulis mirantibus arboris ariditatem, commendauit fidem, et ait illis, Si habueritis fidem, et nichil discriminaueritis, id est in omnibus Deo credideritis: non dixeritis, Hoc potest Deus, hoc non potest; sed de Omnipotentis omnipotentia presumpseritis: non solum hoc facietis, sed et monti huic si dixeritis, Tollere et mittere in mare, fiet. Et quecumque oraueritis credentes, accipietis. Legimus miracula facta a discipulis, imo facta a Domino per discipulos: Quia sine me, inquit,  nichil potestis facere . Potuit Dominus multa sine discipulis, nichil discipuli sine Domino. Qui potuit facere et ipsos discipulos, non utique est adiutus ab ipsis ut faceret ipsos. Legimus Apostolorum miracula, nusquam autem legimus arborem ab his arefactam, aut montem in mare translatum. Queramus ergo ubi factum sit. Non enim uerba Domini uacare potuerunt. Si attendas istas usitatas et notas arbores et istos montes, non est factum. Si attendas arborem de qua dixit, et montem ipsum Domini de quo propheta dixit, Erit in nouissimis diebus manifestus mons Domini : si hec attendas, si hec intelligas; et factum est, et per ipsos factum est. Arbor gens Iudea, sed iterum dico, reprobata, non uocata: arbor illa, quam commemorauimus, gens Iudea. Mons sicut docuit propheticum testimonium, ipse Dominus. Arida arbor, gens Iudea sine honore Christi: mare, seculum hoc omnibus Gentibus. uide iam Apostolos loquentes ad arborem arefaciendam, et mittentes montem in mare. Loquuntur in Actibus Apostolorum ad Iudeos contradicentes et uerbo ueritatis resistentes, hoc est, folia habentes, et fructum non habentes, et dicunt illis, uobis primum oportebat annuntiare uerbum Dei, sed quoniam repulistis illud: Prophetarum uerba loquimini, et non agnoscitis quem prenuntiarunt Prophete, hoc est, folia habentes: Ecce conuertimus nos ad Gentes . Hoc enim etiam per prophetam predicatum est: Ecce posui te in lucem Gentium, ut sis salus usque in fines terre . Ecce aruit arbor; et Christus ad Gentes, mons translatus in mare. Quomodo enim arbor non aresceret posita in uinea, de qua dictum erat, Mandabo nubibus meis ne pluant super eam imbrem ?

3. Maledictionem arboris futurum aliquid prefigurasse. Hoc ut Dominus commendaret prophetice se fecisse, de hac scilicet arbore non solum uoluisse exhibere miraculum, sed futurum aliquid miraculo commendasse; multa sunt que nos admonent nobisque persuadeant, imo ab inuitis extorqueant. Primo, quid arbor peccauerat, quoniam fructus non habebat? que si suo tempore, hoc est, illorum pomorum, fructus non haberet, nulla esset utique ligni culpa; quia lignum sine sensu non habebat culpam. Huc accedit, quia sicut in alio euangelista hoc ipsum narrante legitur, Tempus pomorum illorum non erat . Id enim tempus erat, quo ficus folia profert tenera, que nouimus nasci ante fructus: hoc ideo probamus, quia passionis Domini dies propinquabat, et scimus quo tempore passus sit; et si hoc non attenderemus, Euangeliste utique dicenti, Non erat tempus ficorum, credere deberemus. Ergo si miraculum fuerat tantummodo commendandum, et non aliquid prophetice figurandum, multo clementius Dominus, et sua misericordia dignius, si quam arborem aridam inueniret, uiridem redderet; sicut languentes sanauit, sicut leprosos mundauit, sicut mortuos suscitauit. Tunc uero a contrario, quasi aduersus regulam clementie sue, inuenit arborem uirentem, preter  tempus nondum fructum habentem, non tamen fructum agricole suo negantem, et aridam fecit: tanquam diceret homini. Non me ariditas huius arboris delectauit, sed tibi uolui insinuare non sine causa hoc me facere uoluisse, nisi quia tibi quod plus attenderes uolui commendare. Non istam arborem maledixi, non arbori non sentienti penam inflixi; sed te terrui, si quis aduertis, ut esurientem Christum non contemneres, et fructu potius opimari quam foliis obumbrari diligeres?

4. Regula ad Scripturas interpretandas. Hoc unum est quod Dominus commendat se aliquid significare uoluisse. Quid aliud? Esuriens accedit ad arborem, et querit poma. Nesciebat tempus nondum esse? Quod cultor arboris sciebat, Creator arboris nesciebat? Querit ergo fructum in arbore, quem nondum habebat. Querit, an potius querere se fingit? Nam si uere quesiuit, errauit. Sed absit ut erraret. Ergo finxit. Timens ne fingat, confiteris errasse. Auersaris errorem, incurris in fictionem. Aestuamus in medio. Si estuamus, optemus pluuiam, ut uirescamus, ne aliquid indignum dicentes de Domino, potius arescamus. Euangelista quidem, uenit, inquit, ad arborem, et fructum in ea non inuenit. Utique non inuenit, non diceretur de illo, nisi qui uel uidere  quesiuerat, uel querere se finxerat, quem ibi non esse nouerat. Unde non dubitamus, errantem Christum nullo modo dicamus. Quid, finxisse dicimus? Anne hoc dicimus? Quomodo hinc exibimus? Dicamus, ne quid Euangelista dixerit de Domino alio loco, non auderemus dicere nos ex nobis ipsis. Quod Euangelista scripsit, dicamus; et cum dixerimus, intelligamus. Sed ut intelligamus, prius credamus. Nisi enim credideritis, non intelligetis, ait propheta . Post resurrectionem Dominus Christus ambulabat in uia cum duobus discipulis suis, a quibus nondum agnoscebatur, quibus uelut uiator tertius comitabatur. uentum est ad locum, quo illi tendebant, et ait Euangelista: Ipse autem finxit se longius ire. Illi autem tenebant eum more humanitatis dicentes quod iam uesperasceret, rogantes ut cum eis ibi maneret: susceptus hospitio, frangit panem, benedicto et fracto pane cognoscitur. Non ergo iam timeamus dicere, finxit querere, si finxit se longius ire. Sed alia questio oboritur. Hesterna die diu commendauimus in Apostolis ueritatem  ; quomodo inuenimus in ipso Domino fictionem? Dicendum ergo, fratres, et insinuandum uobis pro mediocribus uiribus nostris, quas Dominus pro uobis donat nobis, et commendandum est uobis quod in omnibus Scripturis regulariter teneatis. Omne quod dicitur siue fit, aut per suam proprietatem cognoscitur, aut significat aliquid figurate; aut certe habet utrumque, et propriam cognitionem, et figuratam significationem. Tria proposui, exempla danda sunt, et unde nisi de sanctis Scripturis? Dictum quod proprie accipiamus, quia passus est Dominus, quia resurrexit et ascendit in  celum, quia resurrecturi sumus in fine seculi, quia cum illo in eternum, si eum non contemnimus, regnaturi. Hoc dictum proprie accipe, noli figuras inquirere: sicut est dictum, ita et est. Sic etiam facta. Ascendit Apostolus Ierosolymam uidere Petrum, fecit hoc Apostolus, factum est, ipsius proprium est . Narrat tibi rem gestam: gestum ipsum secundum proprietatem. Per figuram dictum, Lapidem quem reprobauerunt edificantes, hic factus est in caput anguli . Si lapidem proprie intelligamus, quem lapidem reprobauerunt edificantes, et factus est in caput anguli? Si angulum proprie accipiamus, in cuius anguli capite factus est lapis iste? Si figurate dictum admittamus, et capias figurate; lapis angularis Christus; caput anguli, caput Ecclesie. Quare angulus Ecclesia? Quia hinc Iudeos, hinc Gentes uocauit, et quasi duos parietes de diuerso uenientes et in se conuenientes sue pacis gratia colligauit. Ipse est enim pax nostra qui fecit utraque unum .

5. Factum figuratum. Audistis dictum proprium, factum proprium, dictum figuratum: exspectatis factum figuratum. Multa sunt, sed interim quod occurrit ex admonitione lapidis angularis, quando unxit lapidem Iacob, quem ad caput posuerat cum dormiret, in quo somno magnum somnium uiderat, scalas a terra in celum surgentes et homines  ascendentes et descendentes, incumbente super scalas Domino, intellexit quid debuerit figurare, unde nobis probaret ab illius uisionis et reuelationis intellectu se alienum non fuisse, lapidem pro Christo figurauit . Noli ergo mirari quod unxit, quia Christus ab unctione nomen accepit. Dictus autem erat Iacob iste in Scriptura homo sine dolo. Ipse Iacob, nostis, appellatus est Isrel. Ideo Dominus in Euangelio quando uidit Nathanel: Ecce, inquit, uere Isrelita, in quo dolus non est. Et ille Isrelita nesciens adhuc qui cum illo loqueretur, respondit: Unde me nosti? Et Dominus ad eum, Cum esses sub arbore fici, uidi te: tanquam diceret, Cum esses in umbra peccati; predestinaui te. Et ille, quia meminerat se fuisse sub arbore fici, ubi Dominus non erat, agnouit in illo diuinitatem, et respondit: Tu es Filius Dei, tu es rex Isrel. Ille sub arbore fici non factus est arida ficus: agnouit Christum. Et Dominus ad illum: Quia dixi, Cum esses sub arbore fici, uidi te, ideo credis; maiora horum uidebis. Que sunt ista maiora? Amen dico uobis , uidebitis celum apertum: Audi, Nathanel sine dolo, quid uidit Iacob sine dolo: uidebitis celum apertum, et Angelos ascendentes et descendentes; ad quem? ad Filium hominis . Ergo ille unctus erat ad caput Filius hominis: quia caput mulieris uir, caput uiri Christus . Nec tamen dixit, Ascendentes  a Filio hominis et descendentes ad Filium hominis, quasi tantummodo sursum esset: sed, ascendentes et descendentes ad Filium hominis. Audi sursum clamantem Filium hominis: Saule, Saule. Audi deorsum Filium hominis: Quid me persequeris ?

6. Factum uere gestum et nichilominus figuratum. Audisti dictum proprium, quia resurrecturi sumus: factum proprium, quia sicut dictum est, ascendit Paulus Ierosolymam uidere Petrum. Dictum est figuratum, Lapidem quem reprobauerunt edificantes: factum figuratum, unctus lapis, qui fuit ad caput Iacob. Debetur exspectationi uestre quod ex utroque sit, et proprie gestum est et significat figuratum. Nouimus Abraham duos filios habuisse, unum ex ancilla, alium ex libera; proprie gestum, non solum narratum, sed et factum: figuratum ibi exspectas? Hec sunt duo Testamenta . Quod ergo figurate dicitur, quodam modo fingitur. Sed quoniam debet  exitum significationis, et ipsa significatio teneret  fidem ueritatis, uitat crimen falsitatis. Ecce exiit seminans seminare; et seminando cecidit in uia, cecidit super petrosa loca, cecidit inter spinas, cecidit in terram bonam. Quis exiit seminare, aut quando exiit, aut in quas spinas, aut in quos lapides, aut in quam uiam, aut in quem agrum? Si audis fictum, intelligis significatiue: fictum est. Si enim uere homo seminator exiret, et semina, sicut audiuimus, per hec diuersa iactaret, non erat fictum, sed nec mendacium. Nondum autem fictum, sed non mendacium. Quare? Quia significat aliquid, quod fictum est, non te decipit. Querit intelligentem, non facit errantem. Hoc uolens commendare Christus, poma quesiuit, figuratam ibi, non fallacem commendabat fictionem; ac per hoc laudabilem, non criminosam fictionem; non qua discussa ea in facultatem, sed perscrutata si inuenias ueritatem  .

7. Idem tractatur argumentum. uideo quod dicturus sit: Expone mihi hoc quod significabat, quod finxit se longius ire. Si enim significabat  , fallacia est, mendacium est. Expositionibus nostris et discretissimis regulis debemus hoc dicere, quid significabat affictio quedam longius eundi: finxit se longius ire, et tenetur, ne longius eat. Quantum igitur ad presentiam corporalem absens putabatur Dominus Christus; absens putabatur, uelut longius ibit. Tene fideliter, tene illum ad fractionem panis. Quid dicam? agnouistis? Si agnouistis, ibi Christum inuenistis. Diutius de sacramento loquendum non est. Qui hoc sacramentum nosse differunt, longius ab eis Christus. Id teneant, non dimittant; inuitent ad hospitium, et inuitantur ad celum.



SERMO XC [* 1Kb]  . De uerbis Euangelii Matthei, cap. XXII, 1-14, ubi de nuptiis filii regis. Contra Donatistas, de caritate. Habitus Carthagine in Restituta  .


1. Conuiuium dominicum duplex: aliud hic, fidelium; aliud in celis, beatorum. Nuptias filii regis eiusque conuiuium norunt omnes fideles, et apparatus mense dominice omnium est uoluntati propositus. Interest autem quomodo quis accedat, cum accedere non uetatur. Scripture quippe sancte docent nos dominica duo esse conuiuia; unum quo ueniunt boni et mali, alterum quo non accedunt mali. Ergo conuiuium Domini, unde modo cum Euangelium legeretur audiuimus, habet utique bonos et malos. Omnes qui ab hoc conuiuio excusauerunt, mali sunt: sed non omnes qui intrauerunt, boni sunt. Alloquor ergo uos, qui in hoc conuiuio boni discumbitis, quicumque attenditis quod dictum est, Qui manducat et bibit indigne, iudicium sibi manducat et bibit . Omnes qui tales estis, alloquor uos, ut foris non queratis bonos, intus toleretis malos.

2. Iusti omnes hac in uita et mali sunt et boni. Non dubito audire uelle Charitatem uestram, quinam isti sunt, de quibus alloquens disputaui, ut foris non querant bonos, intus tolerent malos. Si omnes mali sunt intus, quos sum allocutus? Si autem omnes boni sunt intus, quos monui ut tolerent malos? Prius ergo adiuuante Domino, de hac questione ut possumus, exeamus. Bonum si perfecte liquidoque perpendas, nemo bonus nisi unus Deus. Habes apertissime Dominum dicentem, Quid me interrogas de bono? Nemo bonus, nisi unus Deus . Quomodo ergo nuptie ille habent bonos et malos, si nemo bonus nisi unus Deus? Primo scire debetis, secundum quemdam modum omnes nos esse malos. Prorsus secundum quemdam modum omnes mali sumus: secundum autem quemdam modum, non omnes boni sumus. Possumus enim nos Apostolis comparare? quibus ipse Dominus ait, Si ergo uos, cum sitis mali, nostis bona data dare filiis uestris. Si consideremus Scripturas, unus ibi erat malus inter duodecim Apostolos, propter quem Dominus ait quodam loco, Et uos mundi estis, sed non omnes . Allocutus tamen in commune omnes ait, Si uos cum sitis mali. Audiuit hoc Petrus, audiuit Ioannes, audiuit Andreas, audierunt ceteri omnes undecim Apostoli. Quid audierunt? uos cum sitis mali, nostis bona data dare filiis uestris: quanto magis Pater uester qui in celis est, dabit bona petentibus se ? Audito quod mali essent, desperauerunt: audito quod Deus in celis esset pater ipsorum, respirauerunt. Cum sitis, inquit, mali: quid ergo debetur malis, nisi supplicium? Quanto magis, inquit, Pater uester, qui in celis est? quid debetur filiis, nisi  premium? In nomine malorum, metus penarum: in nomine filiorum, spes heredum.

3. Mali a conuiuio exclusi, quinam intelligendi. Secundum quid ergo mali erant iidem ipsi, qui secundum aliquid boni erant. Quibus enim dictum est, Cum sitis mali, nostis bona data dare filiis uestris; continuo subiectum, Quanto magis Pater uester qui in celis est? Pater ergo malorum, sed non relinquendorum; quia medicus sanandorum. Secundum ergo quemdam modum mali erant. Et tamen illi conuiue patrisfamilias in regis nuptiis, puto quia non erant de illo numero, de quibus dictum est, Inuitauerunt bonos et malos; ut in numero malorum deputentur, quos audiuimus exclusos in illo, qui inuentus est non habere uestem nuptialem. Secundum quid, inquam, mali erant qui boni erant: secundum quid boni erant qui mali erant. Audi Ioannem secundum quid mali erant: Si dixerimus quia non habemus peccatum, nos ipsos seducimus, et ueritas in nobis non est. Ecce secundum quid mali erant: quia habebant peccatum. Secundum quid boni erant? Si confessi fuerimus peccata nostra, fidelis est et iustus, qui dimittat nobis peccata, et mundet nos ab omni iniquitate . Si ergo dixerimus, secundum hanc expositionem, quam audistis me de sanctis Scripturis, ut arbitror, protulisse, eosdem homines et bonos esse secundum quemdam modum, et malos secundum quemdam modum; si secundum hunc sensum uoluerimus accipere quod dictum est, Inuitauerunt bonos et malos, id est eosdem ipsos et bonos et malos; si hoc uoluerimus accipere, non permittimur, propter illum qui inuentus est non habens uestem nuptialem, et non utcumque proiectus, ut tantum illo conuiuio priuaretur, sed ut eterno in tenebrarum supplicio damnaretur.

4. Uno excluso multos exclusos significari. Sed dicit aliquis: Quid de uno homine? quid mirum? quid magnum, si seruis patrisfamilias subrepsit unus in turba non habens uestem nuptialem? Numquid propter illum poterat dici, Inuitauerunt bonos et malos? Intendite ergo, et intelligite, fratres mei. Unus ille unum genus erat; nam multi erant  . Respondeat hic mihi diligens auditor, et dicat: Nolo mihi narres suspiciones tuas; probari mihi uolo quia unus ille multi erant. Aderit Dominus, probabo plane, nec longius requiram ut possim probare. In ipsis suis uerbis Deus adiuuabit me, et quod uobis apertum sit ministrabit per me. Ecce ingressus paterfamilias, ut inspiceret discumbentes. uidete, fratres mei, quia non pertinuit ad seruos, nisi inuitare et adducere bonos et malos: uidete quia non dictum est, Considerauerunt serui discumbentes, et ibi inuenerunt hominem non habentem uestem nuptialem, et dixerunt ei. Non hoc scriptum est. Paterfamilias inspexit, paterfamilias inuenit, paterfamilias distinxit, paterfamilias separauit. Hoc quidem pretereundum non fuit. Aliud autem probare suscepimus, quomodo multi essent ille unus. Intrauit ergo paterfamilias inspicere discumbentes, et inuenit hominem non habentem uestem nuptialem: et ait illi, Amice,  quomodo huc uenisti non habens uestem nuptialem? At ille obmutuit. Talis enim interrogabat, cui ille fingere nichil poterat. uestis quippe illa in corde, non in carne inspiciebatur: que si desuper fuisset induta, etiam seruis non fuisset occultata. Ubi sit induenda uestis nuptialis, accipite, ubi loquitur, Sacerdotes tui induantur iustitiam . De ea ueste dicit Apostolus, Si tamen induti, et non nudi inueniamur . Ergo inuentus est a Domino qui seruos latebat. Interrogatus obmutescit: ligatur, proiicitur, damnatur unus a multis. Domine, dixeram, quia tu admones omnes admonere. Recolite mecum uerba que addistis, et multos fuisse unum illum modo inuenietis, modo iudicabitis. Unum certe interrogauerat Dominus, uni dixerat, Amice, quomodo huc intrasti? Unus obmutuerat, et de ipso uno dictum fuerat, Ligate illi manus et pedes, et mittite illum in tenebras exteriores: ibi erit fletus et stridor dentium. Quare hoc? Multi enim sunt uocati, pauci uero electi. Quid huic manifestationi ueritatis quispiam contradicat? Mittite, inquit, illum in tenebras exteriores. Illum certe unum, de quo dicit Dominus, Multi enim sunt uocati, pauci uero electi. Ergo pauci non mittuntur foras. Certe unus erat ille, qui non habebat uestem nuptialem. Proiicite eum. Quare proiicitur? Multi enim sunt uocati, pauci uero electi. Dimittite paucos, proiicite multos. Certe unus erat. Unus omnino iste, non solum multi erant, sed multitudine bonorum numerum superabant. Multi enim et boni: sed in comparatione malorum pauci sunt boni. Multa frumenta nata sunt: compara paleis, et pauca grana sunt. Iidem ipsi in se ipsis multi, in comparatione malorum pauci. Quomodo probamus quia in se ipsis multi? Multi ab oriente et ab occidente uenient. Quo uenient? Ad illud conuiuium, in quod boni et mali intrant. De alio conuiuio locutus adiunxit, Et recumbent cum Abraham, Isaac et Iacob, in regno celorum . Illud est conuiuium quo non accessuri sunt mali. Hoc quod modo est digne accipiatur, ut ad illud perueniatur. Iidem ergo multi, qui pauci: multi in se ipsis, pauci in malorum comparatione. Ergo quid ait Dominus? Inuenit unum, et ait, Proiiciantur multi, remaneant pauci. Dicere enim, Multi uocati, pauci uero electi, nichil est aliud, quam aperte ostendere, qui in isto conuiuio tales habeantur, ut ad aliud conuiuium perducantur, quo nullus accedet malorum.

5. Quenam sit uestis nuptialis. Quid ergo est? Omnes qui acceditis ad mensam dominicam, que hic est, nolo esse cum multis separandis, sed cum paucis conseruandis. Unde hoc poteritis? Accipite uestem nuptialem. Expone, inquies, nobis uestem nuptialem. Procul dubio illa uestis est, quam non habent nisi boni, in conuiuio relinquendi, seruandi ad conuiuium quo nullus malus accedit, per Domini gratiam perducendi: ipsi habent uestem nuptialem. Queramus ergo, fratres mei, inter fideles qui sunt qui habent aliquid, quod mali non habent, et ipsa erit uestis nuptialis. Si Sacramenta dixerimus, uidetis quemadmodum sint malis bonisque communia. Baptismus est?  Sine Baptismo quidem nemo ad Deum peruenit: sed non omnis qui habet Baptismum ad Deum peruenit. Non ergo possum intelligere Baptismum esse uestem nuptialem, id est ipsum sacramentum; quam uestem uideo in bonis, uideo in malis. Forte altare est, uel quod accipitur de altari. uidemus quia multi manducant, et iudicium sibi manducant et bibunt. Quid ergo est? Ieiunatur? Ieiunant et mali. Ad Ecclesiam concurritur? Concurrunt et mali. Postremo miracula fiunt? Non solum boni faciunt et mali, sed aliquando non faciunt boni. Ecce in uetere populo magi Pharaonis miracula faciebant , Isrelite non faciebant: in Isrelitis solus Moyses et Aaron faciebant; ceteri non faciebant, sed uidebant, timebant, credebant. Numquid meliores magi Pharaonis miracula facientes, quam populus Isrel, qui miracula facere non ualebat, et ad Deum tamen populus pertinebat? In ipsa Ecclesia, Apostolum audi, Numquid omnes prophete? numquid omnes dona habent curationum? numquid omnes linguis loquuntur ?

6. uestis nuptialis caritas. Bona cetera sine caritate non prosunt. Charitas et cupiditas in homine. Que est ergo uestis illa nuptialis? Hec est uestis nuptialis: Finis autem precepti est, Apostolus dicit, caritas de corde puro, et conscientia bona, et fide non ficta . Hec est uestis nuptialis. Non quecumque caritas: nam plerumque uidentur se diligere etiam homines participes male conscientie. Qui simul latrocinia faciunt, qui simul maleficia, qui simul histriones amant, qui simul aurigis et uenatoribus clamant, plerumque diligunt se: sed non est in eis caritas de corde puro, et conscientia bona, et fide non ficta. Talis caritas uestis est nuptialis. Si linguis hominum loquar et Angelorum, caritatem autem non habeam, factus sum, inquit, ut eramentum sonans, aut cymbalum tinniens. Aduenerunt lingue sole, et dicitur eis, Quid huc intrastis non habentes uestem nuptialem? Si habuero, inquit, prophetiam, et sciero omnia sacramenta, et omnem scientiam, et habuero fidem, ita ut montes transferam, caritatem autem non habeam, nichil sum. Ecce sunt illa miracula hominum plerumque non habentium uestem nuptialem. Si hec, inquit, habeam omnia, et Christum non habeam, nichil sum. Nihil, inquit, sum. Ergo prophetia nichil est? ergo scientia sacramentorum nichil est? Non illa nichil sunt: sed ego, si illa habeam, et caritatem non habeam, nichil sum. Quanta bona nichil prosunt sine uno bono? Si non habeam caritatem, si eleemosynas largior in pauperes, si ad confessionem nominis Christi usque ad sanguinem, usque ad ignes accedo, possunt ista fieri et amore glorie, inania sunt. Quia ergo possunt fieri etiam amore glorie inania, non caritate pinguissima pietatis, etiam ipsa commemorat, et ipsa audi: Si distribuero omnia mea in usum pauperum, et si tradidero corpus meum ut ardeam, caritatem non habeam, nichil mihi prodest . Hec est uestis nuptialis. Interrogate uos; si habetis illam, securi estis in conuiuio dominico. Due sunt in homine uno, caritas et cupiditas. Charitas nascatur in te, si nondum nata est; et si nata est,  alatur, nutriatur, crescat. Illa uero cupiditas, et si in hac uita exstingui penitus non potest; quia si dixerimus quod peccatum non habemus, nos ipsos seducimus, et ueritas in nobis non est: in quantum autem est in nobis cupiditas, in tantum sine peccato non sumus: caritas crescat, cupiditas decrescat; ut aliquando illa perficiatur, hoc est caritas, cupiditas consumatur. Induite uos uestem nuptialem: uos alloquor, qui necdum habetis. Iam intus estis, iam ad conuiuium acceditis, et uestem in honorem sponsi nondum habetis: uestra adhuc queritis, non que Iesu Christi. uestis enim nuptialis in honore accipitur coniugationis, id est sponsi et sponse. Nostis sponsum: Christus est. Nostis sponsam: Ecclesia est. Deferte nubenti, deferte ducenti. Si istis bene detuleritis qui nubent, uos filii eritis. Ergo in hoc proficite. Diligite Dominum, et ibi discite diligere uos: ut cum diligendo Dominum dilexeritis uos, securi diligatis proximos sicut uos. Quando enim non inuenio se ipsum diligentem, quomodo ei permitto proximum, quem diligat sicut se ipsum? Et quis est, inquit, qui non diligat se ipsum? Ecce quis est: Qui diligit iniquitatem, odit animam suam . Numquid diligit se, qui amat carnem suam, et odit animam suam, malo suo, malo anime sue et carnis sue? Quis autem diligit animam suam? Qui diligit Deum ex toto corde suo, et ex tota mente sua. Iam tali committo proximum [1 1Kb] . Diligite proximos, tanquam uos ipsos.

7. Proximus, omnis homo. Quis est, inquit, mihi proximus? Omnis homo proximus tuus est. Nonne duos parentes habuimus omnes? Proxima sunt sibi cuiusque generis animalia, columbus columbo, pardus pardo, aspis aspidi, pecus pecori, et non est proximus homo homini? Recolite institutionem creature. Dixit Deus, protulerunt aque; natantia, cetos magnos, pisces, alites, similiaque protulerunt. Numquid de una aue omnes aues? Numquid de uno uulture omnes uultures? Numquid de uno columbo omnes columbi? Numquid de uno colubro omnes colubri? Numquid de una aurata omnes aurate? Numquid de una oue omnes oues? Utique simul terra genera protulit omnia. uentum est ad hominem, et non protulit terra hominem. Factus est nobis unus pater: nec saltem duo, pater et mater: factus est, inquam, nobis unus pater, nec saltem duo, pater et mater: sed de uno patre una mater; unus de nullo, sed a Deo factus est, et una de illo . Attendite genus nostrum: de uno fonte manauimus; et quia ille unus in amaritudinem uersus est, omnes ex oliua oleaster facti sumus. uenit et gratia. Generauit unus ad peccatum et ad mortem, tamen unum genus, tamen proximos sibi omnes; tamen non solum similes, sed etiam cognatos. uenit unus contra unum: contra unum qui sparsit, unus qui colligit. Sic contra unum qui occidit, unus qui uiuificat. Sicut enim in Adam omnes moriuntur, sic in Christo omnes uiuificabuntur  . Sed quomodo de illo omnis qui nascitur, moritur: sic in Christo omnis qui credit, uiuificatur. Sed si habeat uestem nuptialem, si inuitetur seruandus, non separandus.

8. Fides non quelibet laudatur. Habete itaque caritatem, fratres mei. Exposui uobis uestem nuptialem, exposui uobis uestem. Laudatur fides, constat, laudatur: sed que fides, distinguit Apostolus. Nam quosdam gloriantes de fide, et non habentes bonos mores, obiurgat apostolus Iacobus, et dicit: Tu credis quoniam unus est Deus, et bene facis. Et demones credunt, et contremiscunt . Unde laudatus est Petrus, unde dictus est beatus, recolite mecum. Quia dixit, Tu es Christus Filius Dei uiui ? Ille non sonum uerborum, sed affectum cordis intendit, qui beatum pronuntiauit. Nam uultis nosse beatitudinem Petri non in illis uerbis fuisse? Hec dixerunt et demones. Scimus qui sis; tu es Filius Dei . Filium Dei confessus est Petrus: Filium Dei confessi sunt demones. Distingue, domine, distingue. Distinguo plane. Petrus dixit in amore, demones a timore. Denique ille dicit, Tecum sum usque ad mortem . Illi dicunt, Quid nobis et tibi ? Ergo qui uenisti ad conuiuium, noli de sola fide gloriari. Distingue et ipsam fidem, et tunc in te agnoscitur uestis nuptialis. Distinguat Apostolus, doceat nos: Neque circumcisio, inquit, aliquid ualet, neque preputium, sed fides. Dic que: numquid non et demones credunt et contremiscunt? Dico, inquit, audi, distinguo, modo distinguo: Sed fides, que per dilectionem operatur . Que ergo fides? qualis fides? Que per dilectionem operatur. Omnem, inquit, scientiam si habeam, et omnem fidem, ita ut montes transferam, caritatem autem non habeam, nichil sum. Habete fidem cum dilectione: nam dilectionem non potestis habere sine fide. Hoc moneo, hoc exhortor, hoc in nomine Domini doceo Charitatem uestram, ut habeatis fidem cum dilectione: quia potestis habere fidem sine dilectione. Nam non uos exhortor ut habeatis fidem, sed caritatem. Non potestis enim habere caritatem sine fide; caritatem enim dico Dei et proximi: unde potest ista esse sine fide? Quomodo amat Deum, qui non credit in Deum? Quomodo amat Deum stultus, qui dicit in corde suo, Non est Deus ? Potest fieri ut credas uenisse Christum, et non diligas Christum. Non potest autem fieri ut diligas Christum, et non dicas uenisse Christum.

9. Charitas ad inimicos extendi debet. Oratio contra inimicos quenam illicita, quenam licita. Ergo habete fidem cum dilectione. Ista est uestis nuptialis. Amate inuicem, qui Christum diligitis: amate amicos, amate inimicos. Non sit uobis durum. Quid ergo perditis, ubi multum acquiritis? Quid pro magno rogas Deum, ut moriatur inimicus tuus? Non est uestis ista nuptialis. Attende ipsum sponsum in cruce pro te pendentem, et pro suis inimicis Patrem rogantem: Pater, inquit, ignosce illis, quia nesciunt quid faciunt . uidisti sponsum ista dicentem, uide  et amicum sponsi cum ueste nuptiali inuitatum. Benedictum Stephanum attendite, quomodo increpat Iudeos, tanquam seuus, tanquam iratus: Dura ceruice, et non circumcisi corde et auribus, uos restitistis Spiritui sancto. Quem Prophetarum non occiderunt patres uestri? Audisti quomodo lingua seuiat. Adhuc tu paratus es dicere in quemlibet, atque utinam in eum dicas, qui Deum offenderit, non qui te. Offendit Deum et non increpas; offendit te, clamas: ubi est uestis illa nuptialis? Audistis ergo quomodo seuierit Stephanus: audite quomodo dilexerit. Offendit eos quos increpabat, lapidatus est ab eis. Et cum undique furentium manibus, et lapidum ictibus premeretur et tunderetur, prius ait: Domine Iesu Christe, accipe spiritum meum. Deinde posteaquam pro se stans orauit, pro illis qui lapidabant eum, genu fixit, et dixit: Domine, ne statuas eis hoc delictum: ego moriar in carne, non illi in corde. Et hoc dicto obdormiuit . Post hec uerba nichil addidit: dixit, et abiit; nouissima eius oratio pro inimicis fuit. Discite habere uestem nuptialem. Ita et tu fige genua, et collide frontem in terra, et accessurus ad mensam Domini, ad conuiuium sanctarum Scripturarum, noli dicere, Si moriatur inimicus: Domine, si quid a te merui, occide inimicum meum. Quod si forte dicis, non times ne tibi respondeat: Si occidere uellem inimicum tuum, te prius occiderem? An gloriaris, quia modo inuitatus uenisti? Cogita, paululum ante quid fuisti. Nonne me blasphemasti? nonne me irrisisti? nonne nomen meum de terra delere uoluisti? sed plaudis tibi, quia inuitatus uenisti. Si te occidissem inimicum, quem facerem amicum? Quid male orando doces me, quod non feci in te? Imo ego, dicit tibi Deus, doceam te, ut imiteris me. In cruce pendens dixi, Ignosce illis, quia nesciunt quid faciunt. Docui hoc militem meum. Esto tiro meus contra diabolum. Aliter inuicte nullo modo pugnabis, nisi pro tuis inimicis oraueris. Dic plane, dic etiam hoc, dic ut inimicum tuum persequaris: sed scienter dic; distingue quod dicis. Ecce homo est inimicus tuus: responde mihi, quid in illo inimicetur tibi; numquid hoc quod homo est, inimicatur tibi? Non. Sed quid? Quod malus est. Quod homo est, quod ego feci, non tibi inimicatur. Dicit tibi: Ego hominem feci non malum: factus est malus per inobedientiam, qui potius zabulo obediuit, quam Deo. Quod ipse fecit, hoc tibi inimicatur: unde malus, tibi inimicus est; non unde homo est. Audio enim hominem, et malum: unum nomen est nature, alterum culpe: sano culpam, et seruo naturam. Hoc tibi dicit Deus tuus: Et ecce uindico te, occido inimicum tuum; de illo tollo quod malus est, seruo quod homo est: numquid si fecero illum hominem bonum, non occidi inimicum tuum, et feci amicum tuum? Sic roga quod rogas, ut non homines pereant, sed ipse inimicitie pereant. Si autem hoc oras, ut homo moriatur; malus oras contra malum: et cum dicis, Occide malum; respondet tibi, Quem uestrum [1 1Kb] .

 10. Extendenda dilectio, ut omnes rapiat ad Deum. Extendite ergo dilectionem, non usque ad coniuges et filios uestros. Ista dilectio etiam in pecoribus et passeribus inuenitur. Scitis istos passeres et hirundines quemadmodum diligant coniuges, simul oua foueant, simul pullos nutriant, grata quadam et naturali bonitate, nulla cogitata mercede. Non enim dicit passer: Nutriam filios meos, ut cum senuero, pascant me. Nihil horum cogitat: gratis amat, gratis pascit; affectum parentis exhibet, retributionem non requirit. Et nos, noui, scio, sic amatis filios uestros. Non enim debent filii parentibus thesaurizare, sed parentes filiis . Hinc etiam multi excitatis  auaritiam uestram, quia filiis uestris acquiritis, eisque seruatis  . Sed extendite dilectionem, crescat ista dilectio: amare autem filios et coniuges, nondum uestis illa nuptialis est. Habete fidem ad Deum. Prius diligite Deum. Extendite ad Deum; et quos poteritis, rapite ad Deum. Inimicus est: rapiatur ad Deum. Filius est, uxor est, seruus est: rapiatur ad Deum. Peregrinus est: rapiatur ad Deum. Inimicus est: rapiatur ad Deum. Rape, rape inimicum: rapiendo non erit inimicus. Sic proficiatur [1 1Kb] , sic caritas nutriatur, ut nutrita perficiatur: sic uestis nuptialis induatur: sic imago Dei, ad quam creati sumus, proficiendo resculpatur. Peccando enim obsolefacta erat, attrita erat. Unde attrita? unde obsolefacta? Cum fricatur ad terram. Quid est, ad terram fricatur? Terrenis cupiditatibus teritur. Quanquam enim in imagine ambulet homo, tamen uane conturbatur . ueritas queritur in Dei imagine, non uanitas. Amando enim ueritatem imago illa, ad quam creati sumus, resculpatur, et proprius nummus Cesari nostro reddatur. Sic enim ex responsione Domini audistis, tentantibus Iudeis dicentem Dominum, Quid me tentatis, hypocrite? Ostendite mihi numisma census, id est, expressionem imaginis et superscriptionem. Ostendite mihi quid soluitis, quid paratis, quid a uobis exigitur; ostendite mihi. Ostenderunt illi denarium: et quesiuit cuius haberet imaginem et superscriptionem. Responderunt, Cesaris . Cesar iste et imaginem suam querit. Cesar non uult sibi perire quod iussit, et Deus non uult perire quod fecit. Cesar, fratres mei, non fecit nummum: monetarii faciunt; artificibus iubetur, suis ministris imperauit. Imago exprimebatur in nummo: in nummo est imago Cesaris. Et tamen quod alii impresserunt queritur: ille thesaurizat, ille non uult sibi negari. Moneta Christi homo est. Ibi imago Christi, ibi nomen Christi [2 1Kb] , munus Christi, et officia Christi.



SERMO XCI  [* 1Kb] . De uerbis Euangelii Matthei, ubi Dominus interrogauit Iudeos, cuius filium dicerent esse Christum. Cap. XXII, u\. 42-46  .



CAPUT PRIMUM.

1. Christum esse Messiam probatur contra Iudeos. Interrogati Iudei, sicut nunc ex Euangelio, cum recitaretur, audiuimus, quomodo esset Dominus noster iehsu Christus filius Dauid, quem Dominum suum dixerit ipse Dauid, respondere non potuerunt. Hoc enim in Domino nouerant, quod uidebant. Apparebat enim eis filius hominis: occultus autem erat Filius Dei. Hinc est quod eum et superari posse crediderunt, et ligno suspensum irriserunt, dicentes: Si Filius Dei est, descendat de cruce, et credimus in eum . Aliud uidebant, aliud non cognoscebant. Si enim cognouissent, nunquam Dominum glorie crucifixissent . Sciebant tamen Christum filium Dauid. Nam etiam nunc ipsum sperant esse uenturum. Latet eos quod uenerit, sed uolentes latet. Neque enim si pendentem non agnouerunt, et regnantem agnoscere non debuerunt. In cuius enim nomine uocantur et benedicuntur omnes gentes, nisi in eius quem putant Christum non fuisse? Ipse enim filius Dauid, utique ex semine Dauid secundum carnem, filius est Abraham. Si autem dictum est ad Abraham, In semine tuo benedicentur omnes gentes , et uident iam in Christo nostro benedici omnes gentes; quid exspectant quod iam uenit [1 1Kb] , et non timent quod uenturum est? Lapidem enim se dixit ipse Dominus noster iehsu Christus, prophetico ad se asserendum utens testimonio. Lapidem autem talem, ut si quis in eum offenderit, conquassetur; super quem autem lapis ille uenerit, conterat eum . Quando enim in eum offenditur, humilis iacet: iacendo humilis quassat offendentem, ueniendo excelsus conterit superbientem. Iam ergo Iudei illa offensione quassati sunt: restat ut eius preclaro aduentu etiam conterantur, nisi forte cum uiuunt, agnouerint, ne moriantur. Patiens enim est Deus, et illos quotidie inuitat ad fidem.



CAPUT II.

2. Idem tractatur argumentum. Sed cum Iudei respondere non possent Domino proponenti questionem et dicenti, cuius filium dicerent Christum; atque illi responderent, Filium Dauid: addendo et proponendo, Quomodo ergo Dauid in spiritu uocat eum Dominum, dicens: Dixit Dominus Domino meo, Sede ad dexteram meam, donec ponam inimicos tuos sub pedibus tuis? Si ergo Dauid, inquit, in spiritu dicit eum Dominum, quomodo est filius eius? Non dixit, Non est filius eius; sed, Quomodo est filius eius? Quomodo cum dicit, uerbum querentis est, non negantis: tanquam si hoc eis diceret, Bene quidem dicitis Christum filium Dauid, sed ipse Dauid Dominum eum dicit; quem dicit ille Dominum, quomodo est filius?  Dicerent Iudei, si intructi essent fide Christiana, quam nos tenemus; si contra Euangelium corda non clauderent, si uitam spiritualem in se habere uoluissent, responderent instructi ecclesiastica fide huic questioni, et dicerent, Quoniam in principio erat uerbum, et uerbum erat apud Deum, et Deus erat uerbum: ecce quomodo est Dominus Dauid. Sed quia uerbum caro factum est, et habitauit in nobis ; ecce quomodo est filius Dauid. Sod nescientes obmutuerunt, nec ore saltem clauso aures aperuerunt, ut quod respondere non potuerunt interrogati, nossent edocti.



CAPUT III.

3. Incarnati uerbi mysterium dignis aperitur. Amare Deum gratis pietas est. Sed quia magnum est nosse mysterium, quomodo sit Dominus Dauid et filius Dauid: quomodo sit una persona homo et Deus: quomodo sit in forma hominis minor Patre, in forma Dei equalis Patri: quomodo iterum dicit [1 1Kb] , et, Pater maior me est ; et, Ego et Pater unum sumus : quia magnum est sacramentum, ut capi possit, mores informandi sunt. Indignis enim clausum est, promerentibus aperitur. Nec lapides, nec uectes, nec pugni, nec calces sunt quibus pulsamus ad Dominum. uita pulsat, uite aperitur. Corde petitur, corde queritur, corde pulsatur, cordi aperitur. Cor autem hoc quod recte petit, recte pulsat et querit, pium esse debet. Primo amare Deum gratis; hec est enim pietas: nec sibi extra illum ponere mercedem, quam exspectet ex illo. Illo enim melius est nichil. Et quid carum petit a Deo, cui Deus ipse uilis est? Terram dat, et gaudes, amator terre, et factus terra. Si gaudes, quando dat terram; quanto amplius gaudere debes, cum se ipsum tibi dat, qui fecit celum et terram? Gratis ergo amandus est Deus. Nam diabolus hoc sancto Iob nesciens quid in illo intus ageretur, magnum crimen obiecit, dicens: Numquid gratis colit Iob Deum?



CAPUT Iu.

4. Diabolus calumniosus aduersarius. Quare de bonis spargat mala. Ergo si aduersarius hoc obiecit, timere debemus ne hoc nobis obiiciatur. Cum magno enim calumnioso habemus negotium. Si querit fingere quod non est, quanto magis obiicere quod est? Gaudeamus tamen [2 1Kb] , quia talis est iudex, qui falli ab accusatore nostro non potest. Nam si hominem haberemus iudicem, huic quidquid uellet fingeret inimicus. Nemo est diabolo astutior ad fingendum. Nam et nunc omnia falsa crimina de sanctis ipse confingit. Sic suas criminationes ualere non posse apud Deum, inter homines illas spargit. Et hoc ei quid prodest, cum dicat Apostolus, Gloria nostra hec est, testimonium conscientie nostre ? Putatis tamen quia ille falsa crimina nulla astutia confingit? Nouit quid inde mali agat, nisi ei resistat uigilantia fidei. Ideo enim et de bonis mala spargit, ut infirmi non putent aliquos esse bonos, et tradant se rapiendos libidinibus et dissipandos, dicentes apud se ipsos: Quis  est enim qui seruat mandatum Dei? aut quis est qui seruat castitatem? Dum putat quia nemo, ipse fit nemo. Hoc ergo agit diabolus. Sed talis erat uir Iob, de quo nichil posset confingere: nota enim erat et nimis clara uita eius. Sed quia multas habebat diuitias, hoc obiecit, quod et si esset, in corde esse posset, in moribus apparere non posset. Colebat Deum, faciebat eleemosynas; et quo corde faciebat, nemo sciebat, nec ipse diabolus: sed Deus nouerat. Perhibet Deus testimonium seruo suo: diabolus calumniatur seruo Dei. Permittitur ille tentari [1 1Kb] , probatur Iob, confunditur diabolus. Inuenitur Iob gratis colere Deum, gratis diligere: non quia aliquid dedit, sed quia se ipsum non abstulit. Ait enim: Dominus dedit, Dominus abstulit; sicut Domino placuit, ita factum est: sit nomen Domini benedictum . Ignis tentationis accessit; sed aurum, non stipulam inuenit: abstulit sordes, non conuertit in cinerem.



CAPUT u.

5. Post questionem de Christo, cur de moribus agitur. Honores ecclesiastici. Quia ergo ad sacramentum Dei intelligendum, quomodo Christus et homo et Deus sit, cor mundandum est; mundatur autem moribus, uita, castitate, sanctitate, dilectione, et fide que per dilectionem operatur  : statim Dominus post istam questionem propositam Iudeis, illis respondere non ualentibus, subiecit de moribus loqui, ut ostenderet quare illi indigni fuerint intelligere quod interrogauit. Miseri enim superbi cum respondere non possent, utique debuerunt dicere: Nescimus nos; Magister, dic nobis. Obmutuerunt in propositione, nec os aperuerunt ad inquisitionem. Et statim Dominus de superbia illorum: Cauete, inquit, ab Scribis, qui amant presidere in synagogis, et diligunt primum locum in conuiuiis . Non quia accipiunt, sed quia diligunt. Hic enim cor eorum accusauit, Accusator autem cordis esse non posset, nisi cordis inspector. Oportet enim ut seruo Dei habenti aliquem honorem in Ecclesia deferatur primus locus: quia si non deferatur, malum est illi qui non defert: non tamen bonum est illi cui defertur. Oportet itaque ut in congregatione Christianorum prepositi plebis eminentius sedeant, ut ipsa sede distinguantur, et eorum officium satis appareat: non tamen ut inflentur de sede; sed ut cogitent sarcinam unde sunt reddituri rationem. Quis autem nouit, utrum hoc ament, aut non ament? Res ista cordis est, iudicem habere non potest nisi Deum. Ipse autem Dominus admonebat suos, ne inciderent in tale fermentum: quod alio loco dicit, Cauete a fermento Phariseorum et Sadduceorum. Et cum putarent illi propterea hoc eum dicere, quia panes non intulerant; respondit eis:  Excidit uobis, quot millia saturati sunt ex quinque panibus? Tunc intellexerunt, inquit, quia fermentum doctrinam eorum dicebat. . Amabant enim illi ista temporalia: eterna uero nec timebant mala, nec diligebant bona. Clauso corde intelligere non poterant quod Dominus interrogauit.



CAPUT uI.

6. Unde fit animus capax ad intelligenda mysteria. Quid autem faciat Ecclesia Dei, ut possit intelligere quod prima meruit credere? Faciat capacem animum ad recipiendum quod dabitur. Quod ut fieret, id est, ut capax animus esset, Dominus Deus noster suspendit promissa, non abstulit. Ideo suspendit, ut nos extendamus: ideo nos extendimus, ut crescamus: ideo crescimus, ut attingamus. uide apostolum Paulum in suspensa extensum. Non quia iam acceperim, aut iam perfectus sim. Fratres, ego me non arbitror apprehendisse: unum autem, que retro oblitus, in ea que ante sunt extentus, secundum intentionem sequor ad palmam superne uocationis Dei in Christo Iesu . Ille in terra currebat: palma de celo pendebat. In terra ergo currebat: sed in Spiritu ascendebat. uide ergo extentum, uide ad suspensa pendentem. Sequor, inquit, ad palmam superne uocationis Dei in Christo Iesu.

7. Non ascendit in celum nisi qui inheret Christo. Ambulandum ergo est, nec pedes ungendi, nec iumenta querenda, nec nauis prouidenda. Affectu curre, amore ambula, caritate ascende. Quid queris uiam? Inhere Christo, qui descendendo et ascendendo se ipsum fecit uiam. uis ascendere? Ascendentem tene. Etenim per te ipsum leuari non potes. Quia nemo ascendit in celum, nisi qui de celo descendit, Filius hominis, qui est in celo . Si nemo ascendit, nisi qui descendit, ipse autem est Filius hominis Dominus noster iehsu; uis et tu ascendere? Membrum ipsius esto, qui solus ascendit. Etenim ille caput cum ceteris membris unus homo est. Et cum ascendere nemo potest, nisi qui in eius corpore membrum ipsius factus fuerit; impletur, Quia nemo ascendit, nisi qui descendit. Non enim potes dicere: Ecce quare ascendit, uerbi gratia, Petrus, quare ascendit Paulus, quare ascenderunt Apostoli, si nemo ascendit, nisi qui descendit? Respondetur tibi: Petrus, Paulus et ceteri Apostoli, et omnes fideles, quid audiunt ab Apostolo? uos autem estis corpus Christi, et membra ex parte  . Si ergo corpus Christi et membra unius sunt [1 1Kb] , noli facere duos. Reliquit enim ille patrem et matrem, et adhesit uxori sue, ut essent duo in carne una . Reliquit patrem, quia non hic se ostendit equalem Patri: sed semetipsum exinaniuit, formam serui accipiens . Reliquit et matrem Synagogam, de qua carnaliter natus est. Adhesit uxori sue, id est, Ecclesie sue. Quod testimonium et ipse cum commemoraret, quod separari non liceret coniugium demonstrauit: Non legistis, inquit, quia Deus qui fecit ab initio, masculum et feminam fecit eos?  Erunt duo, inquit, in carne una. Quod ergo Deus coniunxit, homo non separet. Et quid est, Duo in carne una? Sequitur, et dicit: Igitur iam non duo, sed una caro . Nemo ascendit, nisi qui descendit.



CAPUT uII.

8. Christus et Ecclesia unus homo. Nam ut noueritis, quia unus homo est sponsus et sponsa, secundum carnem Christi, non secundum diuinitatem: nam secundum diuinitatem quod est ille, nos esse non possumus; quia ille creator, nos creatura; ille effector, nos facti; ille conditor, nos conditi: sed ut essemus cum illo unum in illo, caput nostrum esse uoluit, accipiendo carnem ex nobis, in qua moreretur pro nobis: ut noueritis ergo quia hoc totum unus est Christus, per Isaiam dixit: Sicut sponso alligauit mihi mitram, et sicut sponsam induit me ornamento  Ipse sponsus, ipse sponsa. Ipse plane sponsus in capite, sponsa in corpore. Erunt enim, inquit, duo in carne una: et non iam duo, sed una caro est.

9. Fide ac bonis operibus ad Dei uisionem peruenimus. Itaque ad membra ipsius pertinentes, ut hoc sacramentum intelligamus, ut dixi, fratres, pie uiuamus, Deum gratis diligamus. Ipse autem qui ostendit peregrinantibus formam serui, seruat peruenientibus formam Dei. De forma serui strauit uiam, de forma Dei condidit patriam. Quia ergo multum est ad nos capere hoc, sed non est multum credere hoc: Nisi enim credideritis, ait Isaias, non intelligetis : ambulemus per fidem quamdiu peregrinamur a Domino, donec perueniamus ad speciem, ubi uidebimus facie ad faciem . Ambulantes per fidem, bene operemur. In bonis operibus gratuita sit dilectio Dei, benefica sit dilectio proximi. Deo enim quod prestemus non habemus: sed quia proximo habemus quod prestemus, prestando indigenti promerebimur abundantem. Inde unusquisque quod habet, prestet alteri: quidquid plus habet largiatur inopi. Alius habet pecuniam: pascat pauperem, uestiat nudum, edificet ecclesiam, operetur de pecunia quidquid boni potest. Alius habet consilium: regat proximum, pellat tenebras dubitationis luce pietatis [1 1Kb] . Alius habet doctrinam: eroget de cellario Domini, ministret conseruis cibaria, confortet fideles, reuocet errantes, querat perditos, quantum potest faciat. Est quod sibi erogent etiam pauperes: alius claudo pedes accommodet, alius ceco suos oculos duces prebeat; alius uisitet infirmum, alius sepeliat mortuum. Sunt ista in omnibus, ut prorsus difficile inueniatur aliquis qui non habeat unde aliquid alteri prestet. Et illud extremum et magnum quod ait Apostolus, Inuicem onera uestra portate, et sic adimplebitis legem Christi .



SERMO XCII [* 1Kb]  . De eisdem uerbis Euangelii Matthei, cap. XXII, u\. 42-46.



CAPUT PRIMUM.

1. Questio Iudeis facta de Christo. Questionem propositam Iudeis debent soluere Christiani. Dominus enim iehsu Christus, qui eam Iudeis proposuit, ipse non soluit, sed Iudeis, nobis autem soluit. Et commemorabo Charitatem uestram, et inuenietis quia soluit. Primo nodum uidete questionis. Quesiuit a Iudeis quid eis uidereretur de Christo, cuius esset filius: quia et ipsi sperant Christum. In Prophetis legerunt, uenturum exspectauerunt, presentem occiderunt: quia ubi legebant uenturum Christum, ibi legebant quia occisuri erant Christum. Sed illius futurum aduentum sperabant in Prophetis: nam futurum suum facinus non uidebant. Sic ergo eos interrogauit de Christo, non quasi de incognito, aut cuius nomen nunquam audissent, aut cuius aduentum nunquam sperassent. Nam quoniam adhuc eum sperant, ideo errant. Equidem et nos speramus eum; sed uenturum iudicem, non uenturum iudicandum. Prophete autem sancti utrumque prophetauerunt, uenturum eum iniuste prius iudicandum, uenturum postea iuste iudicaturum. Quid ergo, inquit, uobis uidetur de Christo? cuius filius est? Responderunt illi: Dauid. Prorsus de Scripturis. At ille: Quomodo Dauid in spiritu uocat eum Dominum, dicens: Dixit Dominus Domino meo, Sede a dextris meis, donec ponam inimicos tuos scabellum pedum tuorum? Si ergo Dauid in spiritu uocat eum Dominum, quomodo filius eius est?



CAPUT II.

2. Christus se filium Dauid non negat. Hic cauendum est, ne putetur Christus se negasse filium esse Dauid. Non se filium Dauid negauit, sed modum quesiuit. Dixistis filium esse Dauid, non nego: sed ille eum Dominum uocat; dicite mihi quomodo sit filius, qui est et Dominus: dicite quomodo. Illi non dixerunt, sed tacuerunt. Dicamus nos, exponente ipso Christo. Ubi? Per Apostolum suum. Prius unde probamus quia ipse Christus exposuit? Apostolus dicit: An uultis experimentum accipere eius qui in me loquitur Christus . Ergo in Apostolo istam dignatus est soluere questionem. Primum per Apostolum loquens Christus, quid dixit ad Timotheum? Memor esto Christum Iesum resurrexisse a mortuis ex semine Dauid, secundum Euangelium meum . Ecce Christus filius est Dauid. Quomodo est et Dominus Dauid? Dic, Apostole: Qui cum in forma Dei esset, non rapinam arbitratus est esse equalis Deo. Agnosce Dominum Dauid. Si agnoscis Dominum Dauid, Dominum nostrum, Dominum celi et terre, Dominum Angelorum, equalem Deo in forma Dei si agnoscis: unde filius Dauid? Attende quod sequatur. Apostolus Dominum Dauid tibi ostendit dicendo, Qui cum in forma Dei esset, non rapinam arbitratus est esse equalis Deo. Filius Dauid unde? Sed  semetipsum exinaniuit, formam serui accipiens; in similitudinem hominum factus, et habitu inuentus ut homo: humiliauit semetipsum factus obediens usque ad mortem, mortem autem crucis. Propter quod et Deus illum exaltauit . Resurrexit Christus ex semine Dauid, filius Dauid, quia exinaniuit se. Quomodo exinaniuit? Sumendo quod non erat, non perdendo quod erat. Exinaniuit se, humiliauit se. Cum esset Deus, homo apparuit. Contemptus est in terra ambulans, qui celum fecit. Contemptus est quasi homo, quasi nullius uirtutis. Non solum contemptus, sed insuper et occisus. Lapis erat iacens, offenderunt in eum Iudei, et quassati sunt. Quid autem ait ipse? Qui offenderit in lapidem istum, conquassabitur: super quem uenerit autem lapis iste, conteret eum . Prius iacuit, et offenderunt: ueniet desuper, et conteret quassatos.



CAPUT III.

3. Christus Deus et homo. Accepistis et filium Dauid, et Dominum Dauid: Dominum Dauid semper, filium Dauid ex tempore: Dominum Dauid natum de substantia Patris, filium Dauid natum ex Maria uirgine [1 1Kb] conceptum de Spiritu sancto. Utrumque teneamus. Unum horum nobis erit eterna habitatio; alterum horum nobis est a peregrinatione liberatio. Dominus enim noster iehsu Christus nisi dignatus esset fieri homo, perisset homo. Factus est quem fecit, ne periret quem fecit. Homo uerus, Deus uerus: Deus et homo totus Christus. Hec est Catholica fides. Qui negat Deum Christum, Photinianus est: qui negat hominem Christum, Manicheus est. Qui confitetur Deum equalem Patri Christum et hominem uerum, passum uere, sanguinem fudisse uerum: non enim ueritas nos liberaret, si falsum pretium pro nobis daret: utrumque qui confitetur, Catholicus est. Habet patriam, habet uiam. Habet patriam, In principio erat uerbum: habet patriam, Cum in forma Dei esset, non rapinam arbitratus est, esse equalis Deo. Habet uiam, uerbum caro factum est [2 1Kb] : habet uiam, Semetipsum, exinaniuit formam serui accipiens. Ipse est patria quo imus, ipse uia qua imus. Per ipsum adipsum eamus, et non errabimus.



SERMO XCIII [* 1Kb]  . De uerbis Euangelii Matthei, cap. XXu, 1-13, Simile erit regnum celorum decem uirginibus, etc.



CAPUT PRIMUM.

1. Decem uirgines quenam intelligende in parabola Euangelii. Hesterno die qui adfuistis, promissionem nostram tenetis: que hodie non solis uobis, sed pluribus etiam qui conuenerunt, Domino adiuuante, reddenda est. Que sint decem uirgines, quarum sint quinque prudentes et quinque stulte, non facile indagari potest. uerumtamen secundum ea que continet ipsa lectio quam Charitati uestre  etiam hodie uolui recitari, quantum mihi Dominus intellectum donare dignatur, non mihi uidetur ista parabola uel similitudo ad eas solas pertinere, que propria et excellentiori sanctitate uirgines in Ecclesia nominantur, quas etiam usitatiore uocabulo Sanctimoniales appellare consueuimus  : sed, nisi fallor, hec similitudo ad uniuersam Ecclesiam pertinet. Quamuis etsi illas solas intelligeremus, que Sanctimoniales uocantur, numquid decem sunt? Absit ut tanta uirginum multitudo ad tam exiguum numerum reuocetur. Forte autem dicat aliquis: Quid si multe sunt nomine, et tam pauce sunt in ueritate, ut uix decem inueniantur? Non ita est. Nam si solas decem intelligi uellet bonas, non ibi ostenderet quinque fatuas. Si enim multe sunt uirgines que uocantur, quare contra quinque ostia domus magne clauduntur?



CAPUT II.

2. uirgines decem, anime quelibet de Ecclesia Dei. Intelligamus ergo, karissimi, ad omnes nos, id est, ad uniuersam omnino Ecclesiam pertinere istam parabolam, non ad solos prepositos, de quibus hesterno die locuti sumus; nec ad solas plebes; sed prorsus ad omnes. Quare ergo quinque et quinque uirgines? Iste quinque et quinque uirgines, omnes omnino sunt anime Christianorum. Sed ut dicamus uobis, quod Deo inspirante sentimus, non qualescumque anime, sed tales anime que habent catholicam fidem, et habere uidentur bona opera in Ecclesia Dei: et tamen ex ipsis quinque sunt prudentes, et quinque fatue. Quare ergo appellate sunt quinque, et quare uirgines, prius uideamus; et deinde cetera consideremus. Omnis anima in corpore ideo quinario numero censetur, quia quinque sensibus utitur. Nihil est enim quod sentimus ex corpore, nisi ianua quinquepartita, aut uidendo, aut audiendo, aut odorando, aut gustando, aut tangendo. Qui ergo se abstinet ab illicito uisu, ab illicito auditu, ab illicito odoratu, ab illicito gustatu, ab illicito tactu, propter ipsam integritatem, uirginis nomen accepit.

3. Nec uirginitas sufficit, nec opera bona. Sed si bonum est abstinere ab illicitis sentiendi motibus, et ideo unaqueque anima christiana uirginis nomen accepit; quare quinque admittuntur, et quinque repelluntur? Et uirgines sunt, et repelluntur. Parum est quia uirgines sunt: et lampades habent. uirgines, propter abstinentiam ab illicitis sensibus; lampades habent, propter opera bona. De quibus operibus Dominus dicit: Luceant opera uestra coram hominibus, ut uideant bona facta uestra, et glorificent Patrem uestrum qui in celis est . Item discipulis dicit: Sint lumbi uestri accincti, et lucerne ardentes . In lumbis accinctis, uirginitas: in lucernis ardentibus, opera bona.



CAPUT III.

4. uirgo anima quelibet Christiana. Non solet dici uirginitas utique in coniugatis: tamen etiam ibi est fidei uirginitas, que exhibet pudicitiam coniugalem. Nam ut nouerit Sanctitas uestra, non importune secundum animam et secundum integritatem  fidei, qua etiam fide ab illicitis abstinetur, et bona opera fiunt, unumquemque uel unamquamque animam uirginem dici; tota Ecclesia que constat ex uirginibus et pueris, et maritatis feminis et uxoratis uiris, uno nomine uirgo est appellata. Unde hoc probamus? Apostolum audi dicentem, non solis sanctimonialibus, sed uniuerse prorsus Ecclesie: Desponsaui uos uni uiro uirginem castam exhibere Christo. Et quia huius uirginitatis corruptor, diabolus cauendus est, continuo ipse Apostolus cum dixisset, Desponsaui uos uni uiro uirginem castam exhibere Christo; adiunxit et ait, Timeo autem, ne sicut serpens Euam seduxit in uersutia sua, sic et uestri sensus corrumpantur a castitate que est in Christo . In corpore uirginitatem pauce habent: in corde omnes habere debent. Si ergo ab illicitis abstinentia bona est, unde uirginitas nomen accepit, et opera bona laudabilia sunt, que significantur lampadibus; quare quinque admittuntur, et quinque repelluntur? Si et uirgo est, et lampades fert, et tamen non admittitur; ubi se uidet qui nec uirginitatem ab illicitis seruat, nec opera bona uolens habere in tenebris ambulat?



CAPUT Iu.

5. Preter continentiam et opera bona, requiritur caritas. Oleum, caritas. De istis ergo, fratres mei, de istis potius disputemus. Qui non uult uidere quod malum est, qui non uult audire quod malum est, qui ab illicitis sacrificiorum nidoribus auertit odoratum, ab illicitis sacrificiorum cibis auertit gustatum, fugit complexum aliene, frangit panem esurienti, hospitem inducit in domum, uestit nudum, concordat litigiosum, uisitat egrotum, sepelit mortuum: ecce uirgo, ecce habet lampades. Quid querimus amplius? Adhuc quero. Quid adhuc queris, inquit? Adhuc quero: intentum me fecit Euangelium sanctum. Etiam ipsas uirgines et ferentes lampades, alias dixit prudentes, alias stultas. Unde intuemur? unde discernimus? De oleo. Aliquid magnum significat oleum, ualde magnum. Putas, non caritas est? Querendo dicimus, non sententiam precipitamus. Unde mihi uideatur oleo caritas significari, dicam uobis. Apostolus dicit, Adhuc supereminentiorem uobis uiam demonstro. Supereminentiorem uiam quam demonstrat? Si linquis hominum loquar et Angelorum, caritatem autem non habeam, factus sum eramentum sonans, aut cymbalum tinniens. Ipsa est supereminens uia, id est, caritas, que merito oleo significatur. Omnibus enim humoribus oleum supereminet. Mitte aquam, et superinfunde oleum, oleum supereminet. Mitte oleum, superinfunde aquam, oleum supereminet. Si ordinem seruaueris, uincit: si ordinem mutaueris, uincit. Charitas nunquam cadit .



CAPUT u.

6. Ire obuiam sponso quid. uirginum dormitio. Quid ergo, fratres? Iam disceptemus de quinque uirginibus prudentibus et quinque fatuis. uoluerunt ire obuiam sponso. Quid est, ire obuiam sponso? Corde ire, exspectare eius aduentum. Sed ille tardabat. Dum tardat ille, dormierunt omnes. Quid est; omnes? Et fatue et sapientes, obdormitauerunt  omnes, et dormierunt. Putamus, bonus est somnus iste? Quid est somnus iste? Ne forte tardante sponso, quoniam abundat iniquitas, refrigescit caritas multorum. Siccine intellecturi sumus istum somnum? Non mihi placet: dico quare. Quia sunt ibi prudentes: et utique quando dixit Dominus, Quoniam abundauit iniquitas, refrigescit caritas multorum; subiecit et ait, Qui autem perseuerauerit usque in finem, hic saluus erit . Ubi uultis esse istas prudentes? Nonne in his qui perseuerauerunt usque in finem? Non ob aliud, fratres, non ob aliud prorsus admitterentur intro, nisi quia perseuerauerunt usque in finem. Non ergo eis obrepsit frigus caritatis, non in eis refriguit caritas; sed feruet usque in finem. Quia feruet usque in finem, ideo sponsi ianue patuerunt: ideo eis dictum est ut intrarent, sicut illi optimo seruo, Intra in gaudium Domini tui . Quid est ergo, Dormitauerunt omnes? Est alius somnus, quem nemo euadit. Non recordamini Apostolum dicentem, De dormientibus autem nolo uos ignorare, fratres , id est, de his qui mortui sunt? Quare enim dormientes uocantur, nisi quia suo die resuscitantur? Ergo dormierunt omnes. Putas, quia prudens est, ideo non habet mori? Fatua sit uirgo, prudens sit uirgo, somnum mortis omnes patiuntur.



CAPUT uI.

7. Mortui, quare dormientes. Aliquando autem dicunt sibi homines: Ecce iam dies iudicii uenit, tanta mala fiunt, tante tribulationes crebrescunt; ecce omnia que Prophete dixerunt, pene completa sunt; iam dies iudicii instat. Qui hoc dicunt, et fideliter dicunt, tanquam obuiam eunt sponso cogitationibus talibus. Sed ecce bellum super bellum, tribulatio super tribulationem, terre motus super terre motum, fames super famem, gens super gentem, et nondum uenit sponsus. Cum ergo exspectatur ut ueniat, dormiunt omnes illi qui dicunt, Ecce uenit, et dies iudicii hic nos inuenit. Cum dicit, dormit. Ergo obseruet ad somnum suum, et perseueret in caritate usque ad somnum suum: exspectantem illum inueniat somnus. Puta enim quia dormiuit. Numquid qui dormit, non adiiciet ut resurgat . Dormierunt ergo omnes: et de illis prudentibus, et de illis fatuis omnes dormierunt.



CAPUT uII.

8. Clamor media nocte.---Ecce media nocte clamor factus est. Quid est, media nocte? Quando non speratur, quando omnino non creditur. Noctem posuit pro ignorantia. Aliquis quasi computat sibi: Ecce ab Adam tot anni transierunt, et ecce complentur sex millia annorum, et continuo, quomodo quidam tractatores computauerunt, continuo ueniet dies iudicii: et ueniunt, et transeunt computationes, et adhuc remoratur sponsi aduentus, et dormiunt uirgines que obuiam ierant. Et ecce dum non speratur, dum dicitur, Sex millia annorum exspectabantur, et ecce transierunt, unde scimus iam quando ueniet? media nocte ueniet. Quid est, Media nocte ueniet? Dum nescis, ueniet. Quare dum nescis, ueniet? Ipsum Dominum audi: Non est uestrum scire tempora, que  Pater posuit in sua potestate . Dies Domini, ait Apostolus, tanquam fur in nocte, ita ueniet . Ergo uigila nocte, ne furem patiaris. Nam somnus mortis, uelis nolis, ueniet.

9. Resurrectio uirginum. Oleum in uasis. Sed cum factus fuerit clamor media nocte. Quis iste clamor, nisi de quo Apostolus dicit, In ictu oculi, in nouissima tuba? Canet enim tuba, et mortui resurgent incorrupti, et nos immutabimur . Denique clamore facto media nocte, quo clamabitur, Ecce sponsus uenit, quid sequitur? Surrexerunt omnes. Quid est, Surrexerunt omnes? ueniet hora, dixit ipse Dominus, quando omnes qui sunt in monumentis, audient uocem eius, et procedent . Ergo ad nouissimam tubam surrexerunt omnes. Prudentes autem ille tulerunt oleum secum in uasis suis: stulte uero ille non tulerunt oleum secum. Quid est, non tulerunt oleum secum in uasis suis? Quid est, in uasis suis? in cordibus suis. Unde dicit Apostolus, Gloria nostra hec est, testimonium conscientie nostre . Ibi oleum, magnum oleum: de dono Dei est hoc oleum. Denique homines oleum mittere intro possunt, oliuam creare non possunt. Ecce habeo oleum: numquid tu creasti oleum? De Dei dono est. Habes oleum, porta tecum. Quid est, porta tecum. Intus habe, ibi place Deo.



CAPUT uIII.

10. Oleum portare secum. Oleum alienum. Etenim ecce iste uirgines stulte, que non portauerunt oleum secum, abstinentia sua qua uirgines appellantur, et bonis operibus suis, quando lampades ferre uidentur [1 1Kb] , hominibus uolunt placere. Et si hominibus uolunt placere, et ideo omnia ista laudabilia faciunt, oleum secum non portant. Tu ergo tecum porta, intus porta, ubi uidet Deus: ibi porta testimonium conscientie tue. Qui autem ambulat ad testimonium alienum, oleum non portat secum. Si ideo abstines ab illicitis, et facis bona opera, ut ab hominibus lauderis; non est intus oleum. Denique cum ceperint homines non laudare, deficiunt lampades. Intendat itaque Charitas uestra. Antequam dormirent ille uirgines, non est dictum quia exstinguebantur lampades illarum. Sapientium lampades ardebant de oleo interno [2 1Kb] , de conscientie securitate [3 1Kb] , de interiore gloria, de intima caritate. Ardebant tamen et illarum fatuarum. Quare tunc ardebant? Quia non deerant laudes hominum. Postea uero quam surrexerunt, id est, in resurrectione a mortuis, ceperunt aptare lampades suas, id est preparare Deo operum suorum reddere rationem. Et quia tunc nemo est qui laudet, omnis homo cause sue uacat, nemo est tunc qui non de se cogitet: non ergo erant qui oleum uenderent; ceperunt deficere lampades, et conuerterunt se fatue ad quinque prudentes: Date nobis de oleo uestro, quia lampades nostre exstinguuntur. Hoc querebant quod consueuerant,  id est, alieno oleo lucere, ad alienas laudes ambulare. Date nobis de oleo uestro, quia lampades nostre exstinguuntur.

11. Fatue uirgines irridentur a sapientibus. At ille: Ne forte, inquiunt, non sufficiat nobis et uobis, ite potius ad uendentes, et emite uobis. Non consulentium, sed irridentium est ista responsio. Quare irridentium? Quia sapientes erant, quia sapientia erat in illis. Non enim sapientes de suo erant: sed illa in illis erat sapientia, de qua scriptum est in quodam libro, que dicit contemptoribus suis, cum uenerint ad mala, que illis minata est: Et ego uestre perditioni superridebo . Quid mirum est, quia sapientes irrident fatuas? Quid est irridere?



CAPUT IX.

12. Oleum ementes et uendentes.---Ite ad uendentes, et emite uobis: que non solebatis bene uiuere, nisi quia uos homines laudabant, qui uobis oleum uendebant. Quid est, oleum uendebant? Laudes uendebant. Qui uendunt laudes, nisi adulatores? Quanto magis non acquiesceretis adulatoribus, et intus oleum portaretis, et propter bonam conscientiam omnia bona opera faceretis: tunc diceretis, Emendabit me iustus in misericordia, et arguet me; oleum autem peccatoris non impinguabit caput meum . Melius, inquit, emendet me iustus, arguat me iustus, colaphizet me iustus, corrigat me iustus, quam impinguet caput meum oleum peccatoris. Quid est oleum peccatoris, nisi blandimenta adulatoris?

13. Prudentium uirginum humilitas. Ite ergo ad uendentes; hoc facere consuestis [1 1Kb] . Nos autem non uobis damus. Quare? Ne forte non sufficiat nobis et uobis, Quid est, non sufficiat? Non desperatione dictum est, sed sobria et pia humilitate. Quamuis enim bonus habeat bonam conscientiam; unde scit quemadmodum iudicet ille quia a nemine fallitur? Habet bonam conscientiam [2 1Kb] , non illum titillant crimina in corde concepta; sed propter quotidiana quedam uite humane peccata, licet bona conscientia sit, tamen dicit Deo, Dimitte nobis debita nostra: quia fecit quod sequitur, Sicut et nos dimittimus debitoribus nostris . Fregit panem esurienti ex corde, uestiuit nudum ex corde: de oleo interiore fecit opera bona, et tamen in illo iudicio trepidat ipsa bona conscientia.

14. Pulsantibus ostium cur non aperitur. uide quid est, Date nobis oleum. Audierunt, Ite potius ad uendentes. Quia laudibus humanis bene uiuere consuestis, uobiscum oleum non portatis: non autem nos damus; ne forte non sufficiat nobis et uobis. uix enim de nobis iudicamus, quanto minus possumus iudicare de uobis? Quid est, uix de nobis iudicamus? Quia cum rex iustus sederit in throno, quis gloriabitur castum se habere cor ? Forte tu non inuenis aliquid in conscientia tua; et inuenit ille qui melius uidet, cuius acies diuina penetrat altiora: uidet forte aliquid, inuenit forte aliquid. Quanto melius illi  dicis, Ne intres in iudicium cum seruo tuo ? Etiam quanto melius dicis, Dimitte nobis debita nostra? Quia et dicitur tibi propter illas faces [1 1Kb] , propter illas lampades: Esuriui, et dedisti mihi manducare . Quid ergo? et ille non illud fecerunt? Non fecerunt ante illum. Sed quomodo fecerunt? Quomodo prohibet Dominus, qui dixit, Cauete facere iustitiam uestram coram hominibus, ut uideamini ab eis: alioquin non habebitis mercedem apud Patrem uestrum qui in celis est. Et nolite similes esse hypocritis, quando oratis. Amant enim stare in plateis et orare, ut uideantur ab hominibus. Amen dico uobis, perceperunt mercedem suam . Emerunt oleum, pretium dederunt: emerunt, non sunt fraudati laudibus humanis; quesierunt laudes humanas, habuerunt. Iste laudes humane in die iudicii non eos adiuuant. Ille autem quomodo fecerunt? Luceant opera uestra coram hominibus, ut uideant bona facta uestra, et glorificent Patrem uestrum qui in celis est . Non ait, uos. Non enim de tuo habes oleum. Iacta te, et dic, Habeo: sed ab eo. Quid enim habes, quod non accepisti ? Ergo ille sic fecerunt, ille sic.

15. Idem tractatur argumentum. Non est autem mirandum, cum eunt emere, cum querunt a quibus laudentur, et non inueniunt; cum querunt a quibus consolentur, et non inueniunt; aperta est ianua, uenit sponsus et sponsa, tunc glorificata cum Christo Ecclesia, ut singula membra ad totum se colligant. Et intrauerunt cum eo ad nuptias, et clausum est ostium. Et ille fatue postea uenerunt: sed numquid oleum emerunt, aut a quibus emerent inuenerunt? Ideo ianuas clausas inuenerunt: pulsare ceperunt, sed sero.



CAPUT X.

16. Quomodo prudentes quinque uirgines imitande. Dictum est, uerum est, non fallaciter dictum est, Pulsate et aperietur uobis : sed modo quando tempus est misericordie, non quando tempus est iudicii. Non enim possunt confundi ista tempora, cum misericordiam et iudicium Domino suo cantet Ecclesia . Tempus est misericordie; age penitentiam. Tempore iudicii illam habes agere? Eris in uirginibus illis, contra quas clausum est ostium. Domine, Domine, aperi nobis. Numquid non penitentiam egerunt, quia secum oleum non portauerunt? Et quid illis profuit sera penitentia, quando eas irridebat uera sapientia? Clausum est ergo ostium. Et quid illis dictum est? Non noui uos. Non illas nouit, qui omnia nouit? Quid ergo est, Non noui uos? Improbo uos, reprobo uos. In arte mea non uos agnosco; ars mea nescit uitia: hoc est autem magnum, et nescit uitia, et iudicat uitia [2 1Kb] . Nescit faciendo, iudicat arguendo. Sic ergo non noui uos.

17. Idem tractatur argumentum. Ierunt, intrauerunt quinque prudentes. Quam multi estis, fratres mei, in  nomine Christi; sint in uobis quinque prudentes, sed nolite quinque homines. Sint in uobis quinque prudentes, ad istam prudentiam quinarii numeri pertinentes. ueniet enim hora, et quando nescimus, ueniet. Media nocte ueniet, uigilate. Sic clausit Euangelium: uigilate, quia nescitis diem neque horam. Si ergo dormituri sumus, quomodo uigilamus? Corde uigila, fide uigila, spe uigila, caritate uigila, operibus uigila: et quando corpore dormiueris, ueniet tempus ut surgas. Cum autem surrexeris, prepara lampades. Tunc non exstinguantur, tunc interiore conscientie oleo uegetentur: tunc sponsus ille incorporeis nexibus amplectatur, tunc te introducat in domum, ubi nunquam dormias, ubi nunquam tua lampas possit exstingui. Hodie uero laboramus, et lampades nostre inter uentos seculi huius tentationesque fluctuant: sed ardeat in robore [1 1Kb] flamma nostra, ut uentus tentationis augeat ignem potius, quam exstinguat.



SERMO XCIu [* 1Kb]  . De uerbis Euangelii Matthei, ubi seruus piger, qui talentum acceptum noluit erogare, damnatur. Cap. XXu, u\. 24-30. Episcopus unde dictus. Episcopatus officium cuique patrifamilias impositum.

Domini fratres et cepiscopi mei presentia quidem sua nos uisitare et exhilarare dignati sunt: sed nescio quare nolunt me fessum adiuuare. Hoc ideo Charitati uestre dixi ipsis audientibus, ut quodam modo audientia uestra intercedat pro me apud illos, ut quando eos rogo faciant et ipsi sermonem. Erogent quod acceperunt, operari magis quam excusare dignentur. A me autem fatigato et uix loquente, pauca libenter accipite. Habemus enim et libellum de beneficiis Dei per sanctum Martyrem datis  , pariter libentius audiamus. Quid ergo est? quid dicam uobis? Audistis in Euangelio et bonorum seruorum meritum, et penam malorum. Et malitia tota serui illius reprobati grauiterque damnati ista fuit, quia noluit erogare. Seruauit integrum quod accepit: sed Dominus eius lucra querebat. Auarus est Deus ad salutem nostram. Si sic damnatur qui non erogauit, quid debent exspectare qui perdunt? Nos ergo dispensatores sumus, nos erogamus, uos accipitis. Lucra querimus: bene uiuite. Lucra enim erogationis nostre ista sunt. Sed etiam ad uos nolite existimare non pertinere erogationem. Non potestis erogare de isto loco superiore, sed potestis ubicumque estis. Ubi reprehenditur Christus, defendite: murmuratoribus respondete, blasphematores corripite, ab eorum uos societate alienate. Sic erogatis, si aliquos lucramini. Agite uicem nostram in domibus uestris. Episcopus inde appellatus est, quia superintendit, quia intendendo curat. Unusquisque  ergo in domo sua, si caput est domui sue, debet ad eum pertinere episcopatus officium, quomodo sui credant, ne aliqui ipsorum in heresim incurrant, ne uxor, ne filius, ne filia, ne ipse seruus, quia tanti est emptus. Disciplina apostolica preposuit dominum seruo, et seruum subdidit domino : Christus tamen pro ambobus unum pretium dedit. Minimos uestros nolite contemnere, domesticorum uestrorum salutem omni uigilantia procurate. Hec si facitis, erogatis: pigri serui non eritis, damnationem tam detestandam non timebitis.



SERMO XCu  . De uerbis Euangelii Marci, ubi miraculum septem panum refertur. cap. uIII, u\. 1-9.

1. Epule in Scripturis sanctis. Scripturas sanctas exponentes uobis, quasi panes frangimus uobis. uos esurientes accipite, et saginam laudis corde eructuate: et qui estis diuites in epulis, nolite macri esse in operibus et factis bonis. Quod ego erogo uobis, non est meum. Quod manducatis, manduco: unde uiuitis, uiuo. Commune habemus in celo cellarium: inde enim uenit uerbum Dei.

2. Miraculum septem panum allegorice. Septem panes significant septiformem operationem Spiritus sancti: quatuor millia hominum, Ecclesiam sub quatuor Euangeliis constitutam: septem sporte fragmentorum, perfectionem Ecclesie. Hoc enim numero sepissime perfectio figuratur. Unde est enim quod dictum est, Septies in die laudabo te ? Numquid errat homo, qui toties laudauerit  Dominum? Quid est ergo, Septies laudabo; nisi, Nunquam a laude cessabo? Totum enim tempus significat qui dicit, septies. Unde septem dierum uolumine secula prouoluuntur [1 1Kb] . Quid est ergo, Septies in die laudabo te, nisi quod alio loco dicitur, Semper laus eius in ore meo ? Propter ipsam perfectionem ad septem Ecclesias scribit Ioannes. Apocalypsis liber est sancti Ioannis euangeliste: scribit ad septem Ecclesias . ueraces estote  , sportas agnoscite. Non enim fragmenta illa perierunt: sed quia et uos ad Ecclesiam pertinetis, uobis utique profecerunt. Quod uobis ista expono, Christo ministro: uos cum tranquille auditis, discumbitis. Ego corpore sedeo, corde consisto, et sollicitus ministro uobis; ne forte aliquem uestrum offendat uasculum, non cibus. Epulas Dei nostis, sepe audistis, mentes querunt, non uentres.

3. Mysteria in iis qui saturati sunt de septem panibus. Certe saginata sunt quatuor millia hominum de  septem panibus: quid mirabilius? Et tamen parum erat, nisi etiam sporte septem de fragmentis residuis implerentur. O magna mysteria! operabantur, et opera loquebantur. Facta illa si intelligas, uerba sunt. Et uos ad quatuor millia pertinetis, quia sub Euangelio quaternario uiuitis. Ad numerum non pertinuerunt pueri et mulieres. Sic enim dictum est: Erant autem qui manducauerunt quatuor millia hominum, exceptis pueris et mulieribus . Quasi sine numero essent insensati et effeminati. Tamen manducent et ipsi. Manducent: forte pueri crescunt, et non erunt pueri; forte effeminati corriguntur, et castificantur. Manducent: erogamus, impendimus. Qui sint autem isti, Deus inspicit conuiuium suum, et si se non correxerint, qui nouit inuitare, nouit et separare.

4. Qualis qui ad conuiuium inuitauit. Nostis, karissimi: recolite euangelicam parabolam; quia intrauit Dominus inspicere recumbentes in quodam conuiuio suo. Paterfamilias qui inuitauerat, sicut scriptum est, inuenit ibi hominem non uestitum uestem nuptialem . Ad nuptias enim inuitauerat sponsus ille speciosus forma pre filiis hominum. Sponsus ille fedus factus propter sponsam fedam, ut eam faceret pulchram. Unde fedus factus est pulcher? Si non probo, blasphemo. Dat mihi pulchritudinis eius testimonium propheta, dicens: Speciosus forma pre filiis hominum . Dat mihi deformitatis eius testimonium alius propheta, dicens: uidimus eum, et non habebat speciem neque decorem; sed uultus eius abiectus, deformis positio eius . O propheta qui dixisti, Speciosus forma pre filiis hominum, contradicitur tibi: alius propheta procedit contra te, et dicit, Mentiris: uidimus eum. Quid est quod dicit, Speciosus forma pre filiis hominum? uidimus eum non habentem speciem neque decorem. Ergo isti prophete duo in angulo pacis discordant? De Christo ambo dixerunt, de lapide angulari ambo dixerunt. In angulo concordant parietes. Si non concordauerunt, non est edificium, sed ruina. Concordant Prophete, non eos dimittamus in rixa. Imo nos eorum pacem cognoscamus: nam illi litigare non norunt. O Propheta qui dixisti, Speciosus forma pre filiis hominum, ubi uidisti? Responde, responde, ubi uidisti? Cum in forma Dei esset non rapinam arbitratus est esse equalis Deo. Ibi uidi. An tu dubitas eum qui equalis est Deo, speciosum esse pre filiis hominum? Respondisti: respondeat ille qui dixit, uidimus eum, et non habebat speciem neque decorem. Dixisti: dic ubi uidisti. A uerbis ipsius sumit exordium: ubi ille finiuit, ibi iste incipit. Ubi ille finiuit? Qui cum in forma Dei esset, non rapinam arbitratus est esse equalis Deo. Ecce ubi uidit speciosum forma pre filiis hominum: dic tu, ubi uidisti quia non habebat speciem neque decorem. Sed semetipsum exinaniuit, formam serui accipiens; in similitudinem hominum factus, et habitu inuentus ut homo. De deformitate ipsius adhuc dicit: Humiliauit se ipsum, factus obediens usque ad mortem, mortem autem crucis . Ecce ubi uidi. Concordant  ergo ambo pacifici, et pacati sunt ambo. Quid est speciosius Deo? Quid deformius Crucifixo?

5. Discumbens sine ueste nuptiali reprobatus. Iste ergo sponsus speciosus forma pre filiis hominum, deformis factus ut pulchram faceret sponsam, cui dicitur, O decora inter mulieres ! de qua dicitur, Que est ista que ascendit dealbata , illuminata, non colore mendacii fuscata? inuenit ergo iste qui uocauit ad nuptias, hominem non habentem uestem nuptialem, et ait illi, Amice, quid huc intratsi non habens uestem nuptialem? At ille obmutuit. Non enim inuenit quod responderet. Et ait paterfamilias qui intrauerat: Ligate illi manus et pedes, et proiicite illum in tenebras exteriores: ibi erit fletus et stridor dentium. De tam parua culpa tam magna pena? Magna enim. Parua dicitur culpa non habere uestem nuptialem: parua, sed non intelligentibus. Quando ille sic succenseret, quando ille sic iudicaret, ut propter uestem nuptialem quam non habebat, mitteret eum ligatis manibus et pedibus in tenebras exteriores, ubi esset fletus et stridor dentium, nisi culpa esset ualde grauis uestem non habere nuptialem? Dico: quia per me inuitati estis, et si uos ille inuitauit, per nos inuitauit. In conuiuio estis omnes, habetote uestem nuptialem. Expono que est, ut omnes habeatis, et si aliquis me non  audit qui non habet, antequam ueniat paterfamilias et conuiuas suos inspiciat, mutetur in melius, accipiat uestem nuptialem, securus discumbat.

6. Unus proiectus multos figurat. Non enim uere, karissimi, ille qui inde proiectus est unum hominem significat: absit. Multi sunt  . Et ipse Dominus qui hanc parabolam proposuit, Sponsus ipse conuiuii conuocator et conuiuarum uiuificator, ipse nobis exposuit, quia homo ille non unum hominem significat, sed multos, ibi, in ipso loco, in eadem parabola. Non eo longe, ibi expono, ibi frango et manducandum appono. Ait enim, cum inde missus esset ille non habens uestem nuptialem in tenebras exteriores: ait ergo, et secutus adiunxit, Multi enim sunt uocati, pauci uero electi . Unum hinc proiecisti, et dicis, Multi enim sunt uocati, pauci electi. Sine dubio electi non sunt proiecti: et ipsi erant pauci qui discumbentes remanserant; et multi erant in illo uno, quia ille unus unum corpus malorum est, qui non habet uestem nuptialem.

7. uestis nuptialis, caritas. Quid est uestis nuptialis  ? Queramus illam in Litteris sanctis [1 1Kb] . Quid est uestis nuptialis? Sine dubio aliquid est quod mali et boni commune non habent: hoc inueniamus, et inuenimus uestem nuptialem. In donis Dei quid est quod commune non habent boni et mali? Quod homines sumus et pecora non sumus, Dei donum est: sed commune hoc cum bonis et malis. Quod nobis lux de  celo oritur, de nube pluuie descendunt, fontes manant, agri fructificant, dona sunt, sed bonis malisque communia. Intremus ad nuptias; foris alios relinquamus, qui non uenerunt uocati. Ipsos conuiuas, id est, Christianos consideremus. Baptismus donum Dei est, habent illum boni et mali. Altaris Sacramenta simul accipiunt boni et mali. Prophetauit Saül iniquus, et uiro sancto atque iustissimo infestus; dum eum persequeretur prophetauit . Numquid dicuntur credere soli boni? Et demones credunt, et contremiscunt . Quid facio? Excussi omnia, et ad uestem illam nondum perueni. Inuolucrum meum explicaui, omnia uel pene omnia consideraui, ad uestem illam nondum perueni. Quodam loco Paulus apostolus attulit mihi magnum inuolucrum magnarum rerum; exposuit ante me, et dixi ei, Ostende mihi si forte hic illam uestem nuptialem reperisti. Cepit excutere singula, et dicere: Si linguis hominum loquar et Angelorum, si habeam omnem scientiam, et prophetiam, et omnem fidem, ita ut montes transferam; si distribuero omnia mea pauperibus, et tradam corpus meum ut ardeam. Magne uestes: nondum tamen est illa nuptialis. Iam profer nobis nuptialem uestem. Quid nos, Apostole, suspendis? Prophetia forte Dei donum est, quod non habent boni et mali. Si caritatem, inquit, non habeam, nichil sum, nichil mihi prodest . Ecce uestis nuptialis: induite uos, o conuiue, ut securi discumbatis. Nolite dicere: Ad istam uestem habendam pauperes sumus. uestite, et uestimini. Hiems est: uestite nudos: nudus est Christus; et quicumque non habetis uestem nuptialem, dabit illam. Ad illum currite, ipsum rogate: nouit sanctificare fideles suos, nouit uestire nudos suos. Ut possitis uestem habentes nuptialem non timere tenebras exteriores, uincula membrorum et manuum et pedum; non deficiant opera. Si deficiunt, ligatis manibus quid facturus est? ligatis pedibus quo fugiturus est? Illam teneatis uestem nuptialem, induimini ipsam, et securi discumbite, quando uenit inspicere. Dies iudicii aderit: magnum spatium modo largitur, qui nudus erat aliquando uestiatur.



SERMO XCuI [* 1Kb]  . De uerbis Euangelii Marci, cap. uIII, 34, Si quis uult me sequi, abneget semetipsum, etc., deque uerbis I Ioan. II, 15, Qui diligit mundum, non est dilectio Patris in eo.



CAPUT PRIMUM.

1. Charitate fiunt precepta leuia. Durum uidetur et graue quod Dominus imperauit, ut si quis eum uult sequi, abneget se ipsum. Sed non est durum nec graue quod ille imperat, qui adiuuat ut fiat quod imperat. Nam et illud uerum est quod ei dicitur in Psalmo: Propter uerba labiorum tuorum ego custodiui uias duras . Et illud uerum est quod ipse dixit: Iugum meum lene est, et onus meum leue est . Quidquid enim durum est in preceptis, ut sit lene, caritas facit. Nouimus  quanta ipse amor faciat. Plerumque etiam ipse amor reprobus atque lasciuus est: quanta homines dura perpessi sunt, quanta indigna et intolerabilia pertulerunt, ut peruenirent ad id quod amauerunt; siue sit amator pecunie, qui uocatur auarus; siue sit honoris amator, qui uocatur ambitiosus; siue sit corporum pulchrorum amator, qui uocatur lasciuus? Et quis posset enumerare omnes amores? Considerate tamen, quantum laborent omnes amatores, nec sentiunt quod laborant: et tunc ab eis plus laboratur, quando a labore quisque prohibetur. Cum ergo tales sint homines plures, quales sunt amores, nichilque aliud cure esse debeat quomodo uiuatur, nisi ut quod amandum est eligatur; quid miraris, si ille qui diligit Christum, et qui uult sequi Christum, amando negat se ipsum? Si enim perit homo amando se, profecto inuenitur negando se.



CAPUT II.

2. Amor sui, prima hominis perditio. Prima hominis perditio, fuit amor sui. Si enim se non amaret, et Deum sibi preponeret, Deo esse semper subditus uellet: non autem conuerteretur ad negligendam uoluntatem illius, et faciendam uoluntatem suam. Hoc est enim amare se, uelle facere uoluntatem suam. Prepone his uoluntatem Dei: disce amare te, non amando te. Nam ut sciatis uitium esse se amare, sic Apostolus dicit: Erunt enim homines se ipsos amantes. Et numquid qui amat se, fidit [1 1Kb] in se? Incipit enim deserto Deo amare se, et ad ea diligenda que sunt extra se, pellitur a se: usque adeo ut cum dixisset idem Apostolus, Erunt homines seipsos amantes, continuo subiiceret, amatores pecunie . Iam uides quia foris es. Amare te cepisti: sta in te, si potes. Quid is foras? Numquid pecunia diues factus es, amator pecunie? Cepisti diligere quod est extra te, perdidisti te. Cum ergo pergit amor hominis etiam a se ipso ad ea que foris sunt, incipit cum uanis euanescere, et uires suas quodam modo prodigus erogare. Exinanitur, effunditur, inops redditur, porcos pascit: et laborans in pastione porcorum, aliquando recordatur et dicit, Quanti mercenarii patris mei panem manducant, et ego fame hic pereo? Sed hoc quando dicit, quid narratum est de ipso filio, qui omnia effudit in meretricibus, qui habere uoluit in potestate que bene illi apud patrem seruabantur; habere illa uoluit in arbitrio suo, effudit ea, factus est inops? quid de illo dicitur? Et reuersus ad semetipsum. Si reuersus est ad se, exierat a se. Quia ceciderat a se, et exierat a se, redit prius ad se, ut redeat in illo unde ceciderat a se. Sicut enim cadendo a se, remansit in se: sic redeundo ad se, non debet remanere in se, ne iterum exeat a se. Reuersus ad semetipsum, ut non remaneret in semetipso, quid dixit? Surgam, et ibo ad patrem meum . Ecce unde ceciderat a se, ceciderat a patre suo: ceciderat a se, ad ea que foris sunt exiit a se. Redit ad se, et pergit ad patrem, ubi tutissime seruet se. Si ergo exierat a se, et a quo exierat; redeundo ad se, ut eat ad patrem, neget se.  Quid est, neget se? Non presumat de se, sentiat se hominem, et respiciat dictum propheticum: Maledictus omnis qui spem suam ponit in homine . Subducat se sibi, sed non deorsum uersus. Subducat se sibi, ut hereat Deo. Quidquid boni habet, illi tribuat a quo factus est: quidquid mali habet, ipse sibi fecit. Deus quod in illo malum est, non fecit: perdat quod fecit, qui inde defecit. Abneget, inquit, se, et tollat crucem suam, et sequatur me.



CAPUT III.

3. Quo sequendus Christus et qua uia. Quo sequendus est Dominus? Quo iit, nouimus: eamdem solemnitatem ante dies paucissimos celebrauimus. Resurrexit enim, et ascendit in celum: illo sequendus est. Plane desperandum non est, quia ipse promisit, non quia homo aliquid potest. Longe a nobis erat celum antequam caput nostrum iisset in celum. Iam quare desperemus, si membra illius capitis sumus? Illo ergo sequendus est. Et quis nolit eum sequi ad talem sedem? Maxime quia multum timoribus et doloribus laboratur in terra. Quis nolit illo sequi Christum, ubi summa est felicitas, summa pax, perpetua securitas? Bonum est illo eum sequi: sed uidendum est qua. Etenim uerba ista Dominus iehsu non tunc dicebat, quando a mortuis iam resurrexerat. Nondum erat passus, uenturus erat ad crucem, uenturus ad exhonorationem, ad contumelias, ad flagella, ad spinas, ad uulnera, ad insultationes, opprobria, mortem. Quasi exasperata est uia: pigrum te facit: non uis sequi. Sequere. Asperatum est quod sibi homo fecit, sed contritum est quod Christus redeundo calcauit. Nam quis non uelit ire ad exaltationem? Omnes delectat celsitudo: sed humilitas gradus est. Quid tendis pedem ultra te? Cadere uis, non ascendere. A gradu incipe, et ascendisti. Istum gradum humilitatis nolebant attendere duo illi discipuli, qui dicebant: Domine, iube ut unus nostrum in regno tuo sedeat ad dexteram tuam, et alius ad sinistram tuam. Sublimitatem querebant, gradum non uidebant. Dominus autem ostendit gradum. Quid enim respondit? Potestis bibere calicem quem ego bibiturus sum ? Qui queritis apicem sublimitatis, potestis bibere calicem humilitatis? Ideo non utcumque ait, Abneget seipsum, et sequatur me; sed addidit, Tollat crucem suam, et sequatur me.



CAPUT Iu.

4. Ferenda crux et contemnendus mundus. Quid est, Tollat crucem suam? Ferat quidquid molestum est: sic me sequatur. Cum enim ceperit me moribus et preceptis meis sequi, multos habebit contradictores, multos habebit prohibitores, multos habebit dissuasores, et hoc de ipsis quasi comitibus Christi. Cum Christo ambulabant, qui cecos clamare prohibebant. Siue ergo minas, siue blandimenta, siue quaslibet prohibitiones, si sequi uis, in crucem uerte; tolera, porta, noli succumbere. uidentur his uerbis Domini exhortata martyria. Si persecutio est, nonne pro Christo debent cuncta contemni? Amatur mundus: sed preponatur a quo factus est mundus. Magnus est mundus: sed maior est a quo factus est mundus. Pulcher est mundus: sed pulchrior est a quo factus est mundus. Blandus est  mundus: sed suauior est a quo factus est mundus. Malus est mundus: et bonus est a quo factus est mundus. Quomodo potero absoluere et explicare quod dixi? Adiuuet Deus. Quid enim dixi? quid laudastis? Ecce questio est, et tamen iam laudastis. Quomodo malus est mundus, si bonus est a quo factus est mundus? Nonne Deus fecit omnia, et ecce bona ualde? Nonne per singula testatur Scriptura quod bona fecerit Deus, dicendo, Et uidit Deus quia bonum est? Et uniuersa in fine ita conclusit quemadmodum fecit Deus omnia, et ecce bona ualde .



CAPUT u.

5. Mundus quomodo malus, et a Deo bono factus. Quomodo ergo malus est mundus, et bonus est a quo factus est mundus? quomodo? Quoniam mundus per eum factus est, et mundus eum non cognouit . Mundus per eum factus est, celum et terra, et omnia que in eis sunt: mundus eum non cognouit, amatores mundi; amatores mundi, et contemptores Dei: iste mundus eum non cognouit. Sic ergo malus est mundus, quia mali sunt qui Deo preferunt mundum. Et bonus est qui fecit mundum, celum et terram et mare, et ipsos qui amant mundum. Solum enim quod amant mundum et non amant Deum, in illis non ipse fecit. Ipsos autem, quod ad naturam pertinet, ipse fecit: quod ad culpam pertinet, non ipse fecit. Hoc est quod paulo ante dixi, Deleat homo quod fecit, et placebit ei qui eum fecit.



CAPUT uI.

6. Mundus bonus ex malo factus. Nam est et mundus bonus in ipsis hominibus; sed ex malo factus. Totum enim mundum, si homines ponas mundum, excepto quod dicimus mundum celum et terram, et omnia que in eis sunt; si homines dicas mundum, totum mundum malum fecit, qui primo peccauit. Omnis massa in radice uitiata est. Bonum hominem fecit Deus: sic habet Scriptura, Fecit Deus hominem rectum, et ipsi homines adinuenerunt cogitationes multas . A multis curre ad unum, dispersa collige in unum: conflue, munitus esto, mane apud unum; noli ire in multa. Ibi est beatitudo. Sed defluximus, in perditionem perreximus: omnes cum peccato nati sumus, et ad id quod nati sumus, male uiuendo et nos addidimus, et totus mundus factus est malus. Christus autem uenit, et elegit quod fecit, non quod inuenit: nam omnes malos inuenit, et gratia sua bonos fecit. Et factus est alter mundus: et mundum persequitur mundus.



CAPUT uII.

7. Mundus persequens mundum. Quis est mundus qui persequitur? De quo nobis dicitur, Nolite diligere mundum, et ea que in mundo sunt. Quisquis dilexerit mundum, non est caritas Patris in illo. Quia omnia que in mundo sunt, concupiscentia carnis est, et concupiscentia oculorum, et ambitio seculi, que non est a Patre, sed ex mundo est. Et mundus transit, et concupiscentia eius. Qui autem perficit uoluntatem Dei, manet in eternum, sicut et Deus manet in eternum . Ecce ambos mundos dixi, et persequentem, et quem persequitur. Quis est mundus persequens? Omnia que in mundo sunt, concupiscentia carnis, et concupiscentia oculorum,  et ambitio seculi, que non est a Patre, sed ex mundo est: et mundus transit. Ecce iste est mundus persequens. Quis est mundus quem persequitur? Quisquis fecerit uoluntatem Dei, manet in eternum, sicut et Deus manet in eternum.

8. Mundus in Scripturis duplex, redemptus et damnatus. Sed ecce, ille qui persequitur, mundus uocatur: probemus, si et ille qui persecutionem patitur, mundus uocatur. An uero surdus es aduersus uocem Christi dicentis, uel potius Scripture sancte attestantis, Deus erat in Christo mundum reconcilians sibi ? Si odit uos mundus, ait, scitote quia me prius odio habuit . Ecce odit mundus. Quem, nisi mundum? Quem mundum? Deus erat in Christo mundum reconcilians sibi. Persequitur mundus damnatus: persecutionem patitur mundus reconciliatus. Mundus damnatus, quidquid preter Ecclesiam: mundus reconciliatus, Ecclesia. Non enim uenit Filius hominis, ait, ut iudicet mundum, sed ut saluetur mundus per ipsum .

9. Omnibus iussum est ut se abnegent. Sed in hoc mundo sancto, bono, reconciliato, saluato; imo saluando, nunc autem spe saluato, Spe enim salui facti sumus : in hoc ergo mundo, hoc est Ecclesia, que tota sequitur Christum, uniuersaliter dixit, Qui uult me sequi, abneget semetipsum. Non enim hoc uirgines debent audire, et maritate non debent; aut uidue debent, et nupte non debent: aut monachi debent, et coniugati non debent; aut clerici debent, et laici non debent: sed uniuersa Ecclesia, uniuersum corpus, cuncta membra per officia propria distincta et distributa, sequantur Christum. Tota sequatur ipsa unica, sequatur columba, sequatur sponsa, sequatur redempta et dotata sanguine sponsi. Habet ibi locum suum integritas uirginalis; habet ibi locum suum continentia uidualis; habet ibi locum suum pudicitia coniugalis: non ibi habet locum suum adulterium; non ibi habet locum suum illicita et punienda lasciuia. Ista autem membra que habent ibi locum suum in genere suo, et in loco suo, et in suo modo, sequantur Christum; abnegent se, id est non presumant de se; tollant crucem suam, id est, tolerent in mundo pro Christo quidquid intulerit mundus. Ament eum qui solus non decipit, qui solus non fallitur, solus non fallit: ament eum, quia uerum est quod promittit. Sed quia non modo dat, titubat fides. Dura, perseuera, tolera, porta dilationem, et tulisti crucem.



CAPUT uIII.

10. uarii gradus sequentium Christum, quidue in illis sit retro respicere. Non dicat uirgo: Sola ibi ero. Non enim sola ibi erit Maria, sed erit ibi et Anna uidua. Non dicat nupta: uidua ibi erit, non ego. Non enim erit ibi Anna, et non ibi erit Susanna. Sed plane inde se probent qui ibi futuri sunt, ut qui habent hic inferiorem locum, non inuideant, sed diligant in aliis meliorem locum. Etenim, uerbi gratia, fratres mei, ut aduertatis: coniugalem uitam quisque elegit, continentem uitam quisque elegit; si ille qui elegit uitam coniugalem, concupiuerit adulteria, retro respexit; illud concupiuit quod illicitum est.  Qui uero a continentia ad nuptias postea redire uoluerit, retro respexit: licitum elegit, et retro respexit. Ergo damnande sunt nuptie? Non. Non sunt damnande nuptie: sed ille qui eas elegit, quo accesserat uide. Iam ante ierat. Quando uiuebat lasciue adolescens, nuptie ante illum erant; ad eas se tendebat: cum uero elegit continentiam, nuptie post illum sunt. Memores estote, ait Dominus, uxoris Lot . Uxor Lot retro respiciendo remansit . Quisque ergo quo potuit peruenire, inde timeat retro respicere: et ambulet in uia, sequatur Christum: que retro oblitus, in ea que ante sunt extentus, secundum intentionem intus sequatur ad palmam uocationis Dei in Christo Iesu . Coniugati preponant sibi innuptos; fateantur eos esse meliores: in eis diligant quod ipsi non habent; et in illis Christum ament.



SERMO XCuII [* 1Kb]  . De uerbis Euangelii Marci, cap. XIII, 32, De die autem illo uel hora nemo scit, neque Angeli in celo, neque Filius, nisi Pater  .



CAPUT PRIMUM.

1. Preparatio ad nouissimum diem. Fratres, quod audistis modo monentem Scripturam atque dicentem, ut propter diem nouissimum uigilemus, unusquisque de nouissimo suo die cogitet: ne forte cum senseritis uel putaueritis longe esse nouissimum seculi diem, dormitetis ad nouissimum uestrum diem. De die nouissimo seculi huius audistis quid dixerit: Quia nesciunt eum, neque Angeli celorum, neque Filius, nisi Pater. Ubi quidem magna questio est, ne carnaliter sapientes putemus aliquid Patrem scire, quod nesciat Filius. Nam utique cum dixit, Pater scit; ideo hoc dixit, quia in Patre et Filius scit. Quid enim est in die, quod non in uerbo factum est, per quem factus est dies? Nemo ergo querat nouissimum diem, quando futurus sit: sed uigilemus omnes bene uiuendo, ne nouissimus dies cuiuscumque nostrum nos inueniat imparatos, et qualis quisque hinc exierit suo nouissimo die, talis inueniatur in nouissimo seculi die. Nihil te adiuuabit quod hic non feceris. Unumquemque opera sua iuuabunt, aut opera sua pressura sunt.



CAPUT II.

2. Homini mortalitas ad humilitatem prodesse debet. Et quomodo in Psalmo cantauimus Domino, Miserere mei, Domine, quoniam conculcauit me homo ? Homo dicitur, qui secundum hominem uiuit. Denique illis qui secundum Deum uiuunt, dicitur: Dii estis, et filii Excelsi omnes. Reprobis autem, qui uocati sunt ut essent filii Dei, et esse potius homines uoluerunt, id est, secundum hominem uiuere: uos autem, inquit, sicut homines moriemini, et sicut unus ex principibus cadetis . Etenim quod mortalis est homo, ad disciplinam illi debet ualere, non ad iactantiam. Unde se iactat uermis  crastino moriturus? Dico Charitati uestre, fratres: de diabolo debent erubescere mortales superbi. Ille enim etsi superbus, tamen immortalis est: spiritus est [1 1Kb] , etsi malignus. Illi dies nouissimus penalis seruatur in finem: tamen mortem quam nos patimur, ille non patitur. Audiuit autem homo, Morte morieris . Utatur bene pena sua. Quid est quod dixi, Utatur bene pena sua. Non inde eat ad superbiam, unde accepit penam; agnoscat se mortalem, et frangat elationem. Audiat sibi dici, Quid superbit terra et cinis ? Etiamsi superbit diabolus, non est terra et cinis. Ideo dictum est, uos autem sicut homines moriemini, et sicut unus de principibus cadetis. Non attenditis quia mortales estis, et sicut diabolus superbi estis. Utatur ergo homo pena sua, fratres: bene utatur malo suo, ut proficiat bono suo. Quis nescit quia pena est, necesse esse ut moriamur; et quod est grauius, quando nescimus? Pena certa est, hora incerta: et de ista pena sola certi sumus in rebus humanis.



CAPUT III.

3. Sola mors hic certa. Cetera nostra et bona et mala incerta sunt: sola mors certa est. Quid est quod dico? Conceptus est puer, forte nascitur, forte aborsum facit. Ita incertum est: forte crescit, forte non crescit: forte senescit, forte non senescit: forte diues erit, forte pauper: forte honoratus, forte humiliatus: forte habebit filios, forte non habebit: forte ducet uxorem, forte non ducet: et quidquid aliud nominaueris in bonis. Respice et ad mala: forte egrotat, forte non egrotat: forte a serpente percutitur, forte non percutitur: forte a bestia deuoratur, forte non deuoratur. Et respice omnia mala: ubique est, Forte erit, forte non erit. Numquid potes dicere, Forte moritur, forte non moritur? Quomodo medici quando inspexerint ualetudinem, et mortiferam esse cognouerint, hoc pronuntiant: Moritur, inde non euadit. Ex quo nascitur homo, dicendum est, Non euadit. Quando natus est, egrotare cepit. Quando mortuus fuerit, finit quidem egritudinem: sed nescit utrum pergat in peiorem. Finierat diues ille egritudinem deliciosam, uenit ad tortuosam [2 1Kb] . Pauper uero ille finiit egritudinem, et peruenit ad sanitatem . Sed quod postea haberet hic elegit; et quod ibi messuit, hic seminauit. Ideo cum uiuimus, uigilare debemus, et eligere debemus quod in futuro teneamus.



CAPUT Iu.

4. Mundus per Christum nobis uictus. Mundum non amemus. Premit amatores suos, non eos ad bonum adducit. Laborandum est in eo potius ne capiat, quam timendum ne cadat. Ecce cadit mundus; stat christianus, quia non cadit Christus. Nam quare dicit Dominus, Gaudete, quia ego uici mundum ? Respondeamus ei, si placet: Gaude, sed tu. Si tu uicisti, tu gaude. Quare nos? Quare nobis dicit, Gaudete; nisi quia nobis uicit, nobis pugnauit? Ubi enim pugnauit? Quia hominem suscepit. Tolle quod de uirgine natus, tolle quod semetipsum exinaniuit,  formam serui accipiens, in similitudinem hominum factus, et habitu inuentus ut homo : tolle hoc, ubi luctamen? ubi certamen? ubi tentatio? ubi uictoria, quam non precessit pugna? In principio erat uerbum, et uerbum erat apud Deum, et Deus erat uerbum. Hoc erat in principio apud Deum. Omnia per ipsum facta sunt, et sine ipso factum est nichil. Numquid hoc uerbum Iudeus crucifigeret? numquid huic uerbo impius insultaret? numquid hoc uerbum colaphis cederetur? numquid hoc uerbum spinis coronaretur? Ut autem ista pateretur, uerbum caro factum est : et ista passus resurgendo uicit. Ergo nobis uicit, quibus securitatem resurrectionis ostendit. Dicis ergo Deo, Miserere mei, Domine, quoniam conculcauit me homo. Tu te noli conculcare, et non te uincit homo. Ecce enim homo potens terret te. Unde te terret? Spolio, damno, torqueo, occido. Et clamas tu, Miserere mei, Domine, quoniam conculcauit me homo. Si uerum dicis, te ipsum attendis: quia times minas hominis, mortuus te conculcat; et quia non timeres, nisi esses homo, conculcat te homo. Quod est ergo remedium? O homo, here Deo, a quo factus es homo: illi adhere, in ipso presume, ipsum inuoca, uirtus tua ipse sit. Dic illi: In te, Domine, uirtus mea. Et a comminationibus hominum cantabis; et quod postea cantes, ipse Dominus dicit: In Deo sperabo, non timebo quid faciat mihi homo .



SERMO XCuIII [* 1Kb]  . De uerbis Euangelii Luce, cap. uII, 11-15; et de tribus mortuis quos Dominus suscitauit  .



CAPUT PRIMUM.

1. Miracula Domini in corporibus et in animis. Miracula Domini nostri et Saluatoris Christi Iesu, omnes quidem audientes et credentes mouent: sed alios atque alios aliter et aliter. Quidam enim corporalia eius miracula stupentes, maiora intueri non norunt: quidam uero ea que gesta audiunt in corporibus, nunc amplius in animis admirantur. Dicit ipse Dominus, Sicut enim Pater suscitat mortuos, et uiuificat; sic et Filius quos uult, uiuificat . Non utique alios Filius, alios Pater; sed eosdem Pater et Filius: quia omnia Pater per Filium. Nemo ergo dubitet qui christianus est, etiam nunc mortuos suscitari. Sed omnis homo habet oculos, quibus uidere potest mortuos resurgere ita, ut resurrexit filius huius uidue, qui modo ex Euangelio recitatus est: unde autem uideant homines resurgere mortuos in corde, non omnes habent, nisi qui iam resurrexerunt in corde. Amplius est resuscitare semper uicturum, quam suscitare iterum moriturum.



CAPUT II.

2. Mortuorum duo genera. De iuuene illo resuscitato gauisa est mater uidua: de hominibus in spiritu quotidie suscitatis gaudet mater Ecclesia. Ille quidem mortuus erat corpore; illi autem mente.  Illius mors uisibilis uisibiliter plangebatur: illorum mors inuisibilis nec querebatur [1 1Kb] , nec uidebatur. Quesiuit ille qui nouerat mortuos: ille solus nouerat mortuos, qui poterat facere uiuos. Nisi enim ad mortuos suscitandos Dominus uenisset, non Apostolus diceret: Surge, qui dormis, et exsurge a mortuis, et illuminabit te Christus . Dormientem audis, cum dicit, Surge, qui dormis: sed mortuum intellige, cum audis, Et exsurge a mortuis. Dicti sunt sepe dormientes et mortui uisibiliter. Et plane omnes, ei qui potest excitare, dormiunt. Mortuus enim tibi mortuus est, qui quantumlibet pulses, quantumlibet uellices, quantumlibet lanies, non expergiscitur. Christo autem ille dormiebat, cui dictum est, Surge; et continuo surrexit. Nemo tam facile excitat in lecto, quam facile Christus in sepulcro.



CAPUT III.

3. Tres mortui a Domino suscitati. Miracula Christi propter significationem facta. Apta similitudo. Tres autem mortuos inuenimus a Domino resuscitatos uisibiliter, millia inuisibiliter. Quot autem mortuos uisibiliter suscitauerit, quis nouit? Non enim omnia que fecit scripta sunt: Ioannes hoc dicit, Multa alia fecit iehsu, que si scripta essent, arbitror totum mundum non posse libros capere . Multi ergo sunt alii sine dubio suscitati: sed non frustra tres commemorati. Dominus enim noster iehsu Christus ea que faciebat corporaliter, etiam spiritualiter uolebat intelligi. Neque enim tantum miracula propter miracula faciebat: sed ut illa que faciebat, mira essent uidentibus, uera essent intelligentibus. Quemadmodum qui uidet litteras in codice optime scripto, et non nouit legere, laudat quidem antiquarii manum admirans apicum pulchritudinem; sed quid sibi uelint, quid indicent illi apices nescit; et est oculis laudator, mente non cognitor: alius autem et laudat artificium, et capit intellectum; ille utique qui non solum uidere quod commune est omnibus potest, sed etiam legere; quod qui non didicit, non potest. Ita qui uiderunt Christi miracula, et non intellexerunt quid sibi uellent, et quid intelligentibus quodam modo innuerent, mirati sunt tantum quia facta sunt: alii uero et facta mirati, et intellecta assecuti. Tales nos in schola Christi esse debemus. Qui enim dicit Christum propterea tantum fecisse miracula, ut non essent nisi miracula, potest illum dicere etiam nescire quod non esset tempus pomorum, quando ficus quesiuit in arbore. Non enim erat illius pomi tempus, sicut Euangelista testatur: et tamen esuriens poma quesiuit in arbore. Christus nesciebat, quod rusticus sciebat? Quod nouerat arboris cultor, non nouerat arboris creator? Cum ergo esuriens poma quesiuit in arbore, significauit se aliquid esurire, et aliquid aliud querere: et arborem illam sine fructu foliis plenam reperit, et maledixit; et aruit. Quid arbor fecerat fructum non afferendo ? Que culpa arboris infecunditas? Sed sunt qui fructum uoluntate dare non possunt. Illorum est culpa  sterilitas, quorum fecunditas est uoluntas. Erant ergo Iudei habentes uerba Legis et facta non habentes, pleni foliis et fructus non ferentes. Hoc dixi, ut persuaderem Dominum nostrum Iesum Christum ideo miracula fecisse, ut aliquid illis miraculis significaret, ut excepto eo quod mira et magna et diuina erant, aliquid inde etiam disceremus.



CAPUT Iu.

4. Trium mortuorum suscitatio. uideamus ergo quid nos discere uoluit in tribus mortuis, quos suscitauit. Resuscitauit filiam mortuam Archisynagogi, ad quam egrotantem petebatur, ut eam de egritudine liberaret. Et cum pergit, mortua nuntiatur; et quasi iam frustra fatigaretur, renuntiatum est patri eius: Puella mortua est, quid adhuc fatigas Magistrum? Ille autem perrexit, et ait patri puelle: Noli timere, tantummodo crede. uenit ad domum, et inuenit iam obsequia funeri debita preparata: et dicit illis: Nolite flere, non enim est mortua puella, sed dormit. uerum dixit: dormiebat, sed illi a quo poterat excitari. Hanc excitans, reddidit uiuam parentibus . Excitauit et hunc iuuenem uidue filium, de quo nunc admoniti sumus, ut hinc ista que ipse largiri dignatur, cum uestra Charitate loqueremur. Modo audistis quomodo excitatus est. Appropinquabat Dominus ciuitati; et ecce efferebatur mortuus iam extra portam. Misericordia commotus, quod flebat mater uidua et destituta unico filio, fecit quod audistis, dicens: Adolescens, tibi dico, surge. Surrexit ille mortuus, cepit loqui; et reddidit illum matri sue. Excitauit et Lazarum de sepulcro. Et ibi cum egrotantem scirent discipuli cum quibus loquebatur : Lazarus, inquit, amicus noster dormit. Illi putantes egri somnum salubrem: Si dormit, inquiunt, Domine, saluus est. Et ille: Dico uobis, apertius iam loquens, Lazarus amicus noster mortuus est . Utrumque uerum dicens: Mortuus est uobis, dormit mihi.



CAPUT u.

5. Tria peccatorum genera, tribus illis mortuis figurata. Consuetudo mala. Ista tria genera mortuorum, sunt tria genera peccatorum, quos hodieque suscitat Christus. Illa enim mortua filia Archisynagogi intus erat in domo, nondum erat de secretis parietibus elata in publicum. Ibi intus suscitata est, uiua parentibus reddita. Iste autem iam quidem non in domo, sed tamen nondum in sepulcro, parietibus elatus erat, terre mandatus non erat. Qui suscitauit mortuam nondum elatam, suscitauit mortuum iam elatum, nondum sepultum. Tertium restabat, ut et sepultum suscitaret: et hoc fecit in Lazaro. Sunt ergo qui peccatum intus in corde habent, in facto nondum habent. Nescio quis commotus est aliqua concupiscentia. Dicit enim ipse Dominus: Qui uiderit mulierem ad concupiscendum eam, iam mechatus est eam in corde suo . Nondum accessit corpore, consensit in corde: mortuum intus habet, nondum extulit. Et ut fit, ut nouimus, ut quotidie homines in se experiuntur, aliquando audito uerbo Dei, tanquam Domino dicente, Surge; condemnatur consensus ad iniquitatem, respiratur in salutem atque iustitiam.  Surgit mortuus in domo, reuiuiscit cor in cogitationis secreto. Facta est ista resurrectio anime mortue intus intra latebras conscientie, tanquam intra domesticos parietes. Alii post consensum eunt in factum, tanquam efferentes mortuum, ut quod latebat in secreto, appareat in publico. Numquid iam isti, qui in factum processerunt, desperati sunt? Nonne et illi iuueni dictum est, Tibi dico, surge? Nonne et ille redditus est matri sue? Sic ergo et qui iam fecerit, si forte commonitus et commotus uerbo ueritatis ad Christi uocem resurgit, uiuus redditur. Potuit progredi [1 1Kb] , in eternum perire non potuit. Qui autem faciendo quod malum est, etiam mala consuetudine se implicant, ut ipsa consuetudo mali non eos sinat uidere quia malum est, fiunt defensores malorum factorum suorum: irascuntur cum reprehenduntur; in tantum ut Sodomite quondam dicerent uiro iusto reprehendenti nequissimam uoluntatem, Habitare uenisti, non leges dare . Tanta ibi nefande turpitudinis consuetudo erat, ut iam nequitia esset iustitia, et prohibitor potius reprehenderetur quam factor. Tales consuetudine maligna pressi, tanquam sepulti sunt. Sed quid dicam, fratres? Ita sepulti, ut de Lazaro dictum est, Iam putet. Moles illa imposita sepulcro, ipsa est uis dura consuetudinis [2 1Kb] , qua premitur anima, nec surgere, nec respirare permittitur.



CAPUT uI.

6. Quatuor in peccatis progressus. Dictum est autem, Quatriduanus est. Reuera ad istam consuetudinem de qua loquor, quarto quodam progressu peruenit anima. Prima est enim quasi titillatio delectationis in corde; secunda, consensio; tertium, factum; quarta, consuetudo. Sunt enim qui res illicitas obuias cogitationibus suis prorsus ita abiiciunt, ut nec delectentur. Sunt qui delectantur, et non consentiunt: nondum perfecta mors est, sed quodam modo inchoata. Delectationi accedit consensio: iam est illa damnatio. Post consensionem in factum proceditur: factum in consuetudinem uertitur: et fit quedam desperatio, ut dicatur, Quatriduanus est, iam putet. uenit ergo Dominus, cui utique facilia erant omnia; et difficultatem quamdam ostendit tibi. Infremuit spiritu, ostendit multo clamore obiurgationis opus esse ad eos qui consuetudine duruerunt. Tamen ad uocem clamantis Domini, rupta sunt uincula necessitatis. Tremuit inferni dominatio, redditus est Lazarus uiuus. Liberat enim et de mala consuetudine Dominus quatriduanos mortuos: nam et ipse quatriduanus Christo uolenti resuscitare dormiebat. Sed quid ait? uidete genus resuscitationis. Processit de monumento uiuus, et ambulare non poterat. Et Dominus ad discipulos: Soluite eum, et sinite abire. Ille suscitauit mortuum, illi soluerunt ligatum. Aliquid pertinere uidete ad propriam maiestatem [3 1Kb] Dei suscitantis.  Increpatur aliquis in mala consuetudine positus, uerbo ueritatis. Quam multi increpantur et non audiunt! Quis ergo agit intus cum illo qui audit? Quis uitam inspirat intrinsecus? Quis est qui secretam pellit mortem, secretam dat uitam? Nonne post obiurgationes, post increpationes dimittuntur homines cogitationibus suis, et incipiunt secum uoluere quam malam uitam gerant, quam pessima consuetudine premantur? Deinde displicentes sibi, mutare uitam instituunt. Resurrexerunt isti; reuixerunt quibus displicet quod fuerunt: sed reuiuiscentes ambulare non possunt. Hec sunt uincula ipsius reatus. Opus est ergo ut qui reuixit, soluatur, et ire permittatur. Hoc officium discipulis dedit, quibus ait: Que solueritis in terra, soluta sunt et in celo .



CAPUT uII.

7. Resurgendum celeriter a peccato. Hec ergo, karissimi, sic audiamus, ut qui uiuunt, uiuant; qui mortui sunt, reuiuiscant. Siue adhuc peccatum in corde conceptum est, et non processit in factum; peniteat, corrigatur cogitatio, surgat mortuus intra domum conscientie. Siue iam quod cogitauit admisit; nec sic desperetur. Non surrexit mortuus intus, surgat elatus. Peniteat facti, de proximo reuiuiscat: non eat in profundum sepulture, non accipiat desuper consuetudinis molem. Sed forte iam illi loquor, qui iam duro sui moris lapide premitur, qui iam urgetur consuetudinis pondere, qui iam quatriduanus putet. Nec ipse desperet: profundus mortuus est, sed altus est Christus. Nouit clamando terrena onera rumpere, nouit intrinsecus per se ipsum uiuificare, soluendum discipulis tradere. Agant etiam tales penitentiam. Neque enim Lazaro resuscitato post quatriduum ullus putor in uiuente remanserat. Ergo qui uiuunt, uiuant: quicumque autem mortui sunt, in quacumque harum trium morte se inuenerint, agant ut celeriter iam resurgant.



SERMO XCIX [* 1Kb]  . De uerbis Euangelii Luce, cap. uII, 36-50, Et ecce mulier que erat in ciuitate peccatrix, etc. De remissione peccatorum, contra Donatistas.



CAPUT PRIMUM.

1. Mulier peccatrix ad pedes Domini recumbentis. Quod admonemur Domini eloquiis de diuinis lectionibus, hinc credentes Deum uelle nos loqui, proferimus Charitati uestre, illo adiuuante, sermonem de remissione peccatorum. Euangelium enim cum legeretur, attentissime audistis, et res gesta narrata atque uersata est ante oculos cordis uestri. uidistis enim, non carne, sed mente, Dominum Iesum Christum in domo Pharisei recumbentem, et ab illo inuitatum non fastidientem. uidistis etiam mulierem in ciuitate famosam, mala utique fama, que erat peccatrix, non inuitatam irruisse conuiuio, ubi suus medicus recumbebat, et quesisse pia impudentia sanitatem. Irruens quasi importuna conuiuio, opportuna  beneficio : accessit ergo, non ad caput Domini, sed ad pedes, et que diu male ambulauerat, uestigia recta querebat. Prius fudit lacrymas, sanguinem cordis, et lauit Domini pedes obsequio confessionis. Capillis suis tersit, osculata est, unxit: tacita loquebatur; non sermonem promebat, sed deuotionem ostendebat.



CAPUT II.

2. Pharisei superbi cogitatio. Quia ergo tetigit Dominum, rigando, osculando, tergendo, ungendo pedes eius: Phariseus qui inuitauerat Dominum Iesum Christum, quia ex illo genere erat hominum superborum, de quibus Isaias propheta dicit, Qui dicunt Longe recede a me, noli me tangere, quoniam mundus sum ; putauit Dominum nescisse mulierem: Hoc apud se cogitabat, et dicebat in corde suo: Hic si esset propheta, sciret que mulier illi accessit ad pedes. Ideo eum nescire credidit, quia illam non repulit, quia accedentem non prohibuit, quia tangi se a peccatrice permisit. Nam illum nescisse, unde sciebat? Quid enim si sciebat, o Pharisee, inuitator et irrisor Domini? Dominum pascis, et a quo pascendus sis, non intelligis. Unde scis, nescisse Dominum que fuerat illa mulier, nisi quia permissa est accedere, nisi quia illo patiente osculata est pedes eius, nisi quia tersit, nisi quia unxit? Hec enim non debuit permitti facere in pedibus mundis mulier immunda? Ad illius ergo pharisei pedes si talis mulier accessisset, dicturus erat quod Isaias de talibus dicit: Recede a me, noli me tangere, quoniam mundus sum. Accessit autem ad Dominum immunda, ut rediret munda: accessit egra, ut rediret sana: accessit confessa, ut rediret professa.



CAPUT III.

3. Dominus Pharisei cogitationem castigat. Audiuit enim Dominus Phariseum cogitantem. Iam hinc intelligat Phariseus, si non poterat uidere peccantem, qui potuit audire cogitantem. Proposuit ergo homini similitudinem de duobus qui debebant uni feneratori. Etiam ipsum enim sanare cupiebat, ne gratis apud eum panem comederet: ipsum pascentem esuriebat; ipsum emendare, ipsum mactare, ipsum manducare, ipsum in suum corpus traiicere uolebat: sicut et illi mulieri Samaritane dixit, Sitio . Quid est, Sitio? Desidero fidem tuam. Dicuntur ergo uerba Domini in hac similitudine; et agitur utrumque, ut et inuitator ille sanetur cum suis condiscumbentibus, Dominum Iesum Christum pariter uidentibus, pariter ignorantibus; et ut illa mulier habeat fiduciam confessionis sue, nec pungatur ulterius aculeis conscientie sue. Debebat unus, inquit, quinquaginta denarios, alius quingentos, donauit ambobus: quis eum plus dilexit? Respondit cui similitudo proposita erat, quod respondere utique ratio compellebat: Credo, Domine, cui plus donauit. Et attendens ad mulierem, dixit ad Simonem: uides hanc mulierem? Intraui in domum tuam, aquam pedibus meis non dedisti: hec lacrymis suis lauit mihi pedes, et capillis suis tersit. Osculum mihi non dedisti: illa ex quo ingressa est, non cessauit pedes meos osculari.  Oleo caput meum non unxisti: illa autem pedes meos unxit unguento. Ideo dico: Dimittuntur ei peccata multa, quoniam dilexit multum. Cui autem modicum dimittitur, modicum diligit.



CAPUT Iu.

4. Ardua questio ex Domini uerbis nata. Oritur questio profecto soluenda, que attentionem uestre Charitatis desiderat, ne forte sufficere non possimus uerbis ad totam eius obscuritatem remouendam et dilucidandam pro angustia temporis; maxime cum caro ista estibus fatigata, iam recreari desideret, et debitum suum poscens, anime auiditatem impediens ostendat quod dictum est: Spiritus quidem promptus est, caro autem infirma. . Metuendum est, et ualde metuendum, ne in his uerbis Domini non bene intelligentibus his qui concupiscentiis suis carnalibus fauent, et ab eis in libertatem educi pigrescunt, subrepat illa sententia, que predicantibus etiam Apostolis nata est in linguis maledicorum, unde dicit apostolus Paulus: Et sicut quidam dicunt nos dicere, Faciamus mala, ut ueniant bona . Dicit enim aliquis: Si cui modicum dimittitur, modicum diligit; cui autem plus dimittitur, plus diligit: expedit plus diligere, quam minus diligere; oportet ut multum peccemus, et multum debeamus, quod nobis dimitti cupiamus, ut dimissorem magnorum debitorum amplius diligamus. Peccatrix enim illa mulier quanto plus debebat, tanto dimissorem debitorum suorum amplius diligebat, Domino ipso dicente, Dimittuntur ei peccata multa, quoniam dilexit multum. Quare autem dilexit multum, nisi quia debebat multum? Denique addidit et adiunxit, Cui autem modicum dimittitur, modicum diligit. Nonne expedit, inquit, ut multum mihi dimittatur, quam minus, unde amplius diligam Dominum meum? uidetis certe profunditatem questionis: scio, uidetis. uidetis angustias temporis, et hoc uidetis et sentitis.



CAPUT u.

5. Exemplis res declaratur. Accipite ergo pauca. Si magnitudini questionis satis non fecero, interim presentem recondite sermonem, in futuro tenete debitorem. Da nunc duos homines, ut sub exemplis euidentioribus quod proposui cogitetis. Unus eorum peccatis plenus est, diu pessime uixit; alter eorum pauca peccauit: accedunt ambo ad gratiam, baptizantur ambo; intrant debitores, exeunt liberi: plus donatum est uni, minus alteri. Interrogo quantum quisque diligat. Si inuenero plus diligere eum, cui plura peccata dimissa sunt; utilius multa peccauit, utilior erat multa iniquitas, ne esset tepida caritas. Interrogo alium quantum diligat, inuenio minus: nam si inuenio tantum et illum diligere, quantum et ille diligit cui multa donata sunt, quomodo respondebo uerbis Domini? quomodo uerum erit [1 1Kb] quod ueritas dixit, Cui modicum dimittitur, modicum diligit? Ecce ait aliquis, mihi modicum dimissum est, non multa peccaui; et tantum diligo, quantum iste, cui multa dimissa sunt. Tu uerum dicis, an Christus? Ad hoc tibi dimissum est mendacium tuum,  ut mendacii dimissori crimen imponas? Si modicum tibi dimissum est, modicum diligis. Si enim modicum est tibi dimissum, et plurimum diligis, contradicis ei qui dixit, Cui modicum dimittitur, modicum diligit. Illi ergo plus credo, qui te plus nouit. Parum tibi dimissum putas, prorsus parum diligis. Quid ergo, inquit, facere debui? Multa mala committere, ut multa essent, que posset ille mihi dimittere, ut amplius possem diligere? Angustat nos; sed Dominus qui hec uera proposuit, ab angustiis liberet me.



CAPUT uI.

6. Questio soluitur. Inter debita dimissa numerari uult que uitauimus peccata. Dictum est hoc propter phariseum illum, qui uel nulla uel pauca se putabat habere peccata. Non enim Dominum inuitaret, nisi aliquantum diligeret. Sed quam parum erat? Non osculum dedit, non saltem aquam ad pedes, et si non lacrymas: non illo obsequio prosecutus est, quo illa mulier que nouerat quid sanaretur, et a quo sanaretur. O Pharisee, ideo parum diligis, quia parum tibi dimitti suspicaris: non quia parum dimittitur, sed quia parum putas esse quod dimittitur. Quid ergo, inquit ille? Ego qui homicidium non feci, homicida deputandus sum? qui adulterium non admisi, pro adulterio puniendus sum? Aut ista mihi dimittenda sunt, que non commisi? Ecce iterum constitue duos, et loquamur ad eos. uenit unus supplex peccator, coopertus spinis tanquam hericius, et nimis timidus tanquam lepus. Sed petra est refugium hericiis  et leporibus. uenit ergo ad petram, inuenit refugium, accipit auxilium. Alius non multa commisit: quid ei faciemus, ut multum diligat? quid persuadebimus? Contra Domini uerba ueniemus, Cui modicum dimittitur, modicum diligit? Ita plane, cui modicum dimittitur. Sed o tu qui dicis te non multa commisisse; quare? quo regente? Deo gratias, quod motu [1 1Kb] et uoce uestra intellexisse uos significastis. Iam, ut uideo, soluta questio est. Hic multa commisit, et multorum debitor factus est: ille gubernante Deo pauca commisit. Cui deputat ille quod dimisit, huic et iste deputat quod non commisit. Adulter non fuisti in illa tua uita preterita plena ignorantia, nondum illuminatus, nondum bonum malumque discernens, nondum credens in illum, qui te nescientem regebat. Hoc tibi dicit Deus tuus: Regebam te mihi, seruabam te mihi. Ut adulterium non committeres, suasor defuit: ut suasor deesset, ego feci. Locus et tempus defuit; et ut hec deessent, ego feci. Adfuit suasor, non defuit locus, non defuit tempus: ut non consentires, ego terrui. Agnosce ergo gratiam eius, cui debes et quod non admisisti. Mihi debet iste quod factum est, et dimissum uidisti: mihi debes et tu quod non fecisti. Nullum est enim peccatum quod fecit homo, quod non possit facere et alter homo, si desit rector a quo factus est homo.



CAPUT uII.

7. Deinceps de remissione peccatorum, quod ab homine dimitti non possint. Iam nunc quia ut potuimus, questionem profundam in tantilla temporis breuitate soluimus; aut si nondum soluimus,  debitores, ut dixi, teneamur: illud potius breuiter uideamus de remissione peccatorum. Homo putabatur Christus, et ab illo qui inuitauit, et ab eis qui pariter discumbebant. Nescio quid illa peccatrix plus in Domino uiderat. Nam quare fecit illa omnia, nisi ut sibi dimitterentur peccata? Nouerat ergo illum posse peccata dimittere: illi autem nouerant hominem non posse dimittere. Et credendum est quod omnes, id est, et illi discumbentes, et illa mulier accedens ad pedes Domini, omnes hi nouerant hominem non posse peccata dimittere. Cum ergo omnes hoc nossent; illa que credidit eum dimittere posse peccata, plus quam hominem esse intellexit. Denique cum dixisset mulieri, Dimittuntur tibi peccata tua; continuo illi, Quis est iste qui et peccata dimittit? Quis est iste, quem iam mulier peccatrix cognouit? Tu recumbens quasi sanus, medicum ignoras: quia maiore forsitan febre mentem etiam perdidisti. Nam et phreneticus ridens ploratur a sanis. Tamen illud bene nostis, bene tenetis: tenete, quia homo non potest peccata dimittere. Illa que sibi a Christo dimitti credidit, Christum non hominem tantum, sed et Deum credidit. Quis est iste, inquiunt, qui et peccata dimittit? Et Dominus, Quis est iste, dicentibus, non dixit, Filius Dei, uerbum Dei: non hoc dixit, sed in eo quod putabant aliquantum eos manere permittens, soluit questionem motus illorum [1 1Kb] . Qui enim uidebat discumbentes, audiebat cogitantes; conuersus ad mulierem, Fides tua, inquit, te saluam fecit. Isti qui dicunt, Quis est iste qui et peccata dimittit? qui me putant hominem, hominem putent. Fides tua te saluam fecit.



CAPUT uIII.

8. Donatistarum error et arrogantia. Medicus bonus egros non solum presentes sanabat, sed et futuros etiam preuidebat. Futuri erant homines qui dicerent: Ego peccata dimitto, ego iustifico, ego sanctifico, ego sano quemcumque baptizo. Ex ipso numero et isti sunt, qui dicunt, Noli me tangere. Usque adeo ex ipso numero sunt, ut nuper in collatione nostra, quod etiam in Gestis ipsis legere potestis [2 1Kb] , cum eis a Cognitore esset consessus oblatus, ut sederent nobiscum, respondendum putarent, Scriptum est nobis, cum talibus non sedere, scilicet ne per contactum subselliorum ad eos uelut nostra contagio perueniret. uide si non est, Noli me tangere, quia mundus sum. Alio autem die, ubi opportunius erat, commemorauimus eos huius miserrime uanitatis, cum ageretur de Ecclesia, quia mali in ea non contaminant bonos; respondimus eis, quia ideo nobiscum sedere noluerunt, et dixerunt, se Scriptura Dei fuisse commonitos, quia uidelicet scriptum est, Non sedi in concilio uanitatis: diximus, Si ideo nobiscum sedere noluistis, quia scriptum est, Non sedi in concilio uanitatis; quare nobiscum ingressi estis, cum consequenter scriptum sit, Et cum iniqua gerentibus non introibo   ? Ergo in hoc quod dicunt, Noli me tangere, quia mundus sum, similes sunt illi phariseo  qui Dominum inuitauerat, et propterea putabat eum nescisse mulierem, quia non eam prohibuerat a contactu pedum suorum. Sed in alio melior Phariseus, quia cum putaret hominem Christum, non credebat ab homine posse dimitti peccata. Melior ergo Iudeis quam hereticis apparuit intellectus. Iudei quid dixerunt? Quis est hic, qui et peccata dimittit? Audet sibi homo hoc usurpare? Quid contra hereticus? Ego dimitto, ego mundo, ego sanctifico. Respondeat illi, non ego, sed Christus: O homo, quando ego a Iudeis putatus sum homo, dimissionem peccatorum fidei dedi. Non ego, respondet tibi Christus [1 1Kb] . O heretice, tu cum sis homo, dicis: ueni, mulier; ego te saluam facio! Ego cum putarer homo, dixi: uade, mulier; fides tua saluam te fecit.



CAPUT IX.

9. Argumentum Donatistarum. Peccata per Ecclesiam Spiritus sanctus dimittit. Respondent, nescientes, sicut ait Apostolus, neque que loquuntur, neque de quibus affirmant : respondent et dicunt, Si non dimittunt homines peccata, falsum est ergo quod ait Christus, Que solueritis in terra, soluta erunt et in celo . Nescis quare hoc dictum sit, quomodo dictum sit. Daturus erat Dominus hominibus Spiritum sanctum, et ab ipso Spiritu sancto fidelibus suis dimitti peccata, non meritis hominum uolebat intelligi dimitti peccata [2 1Kb] . Nam quid es homo, nisi eger sanandus? uis mihi esse medicus? Mecum quere medicum. Nam hoc ut euidentius ostenderet Dominus, ab Spiritu sancto quem donauit fidelibus suis, dimitti peccata, non meritis hominum, quodam loco sic ait resurgens a mortuis, Accipite Spiritum sanctum; et cum dixisset, Accipite Spiritum sanctum, continuo subiecit, Si cui dimiseritis peccata, dimittuntur ei : hoc est, Spiritus dimittit, non uos. Spiritus autem Deus est. Deus ergo dimittit, non uos. Sed ad Spiritum quid estis uos? Nescitis quia templum Dei estis, et Spiritus Dei habitat in uobis ? Et iterum: Nescitis, quia corpora uestra templum in uobis est Spiritus sancti, quem habetis a Deo ? Deus ergo habitat in templo sancto suo, hoc est, in sanctis suis fidelibus, in Ecclesia sua: per eos dimittit peccata; quia uiua templa sunt.



CAPUT X.

10. Peccata a Deo dimittuntur et per hominem, et preter hominem. Spiritus sanctus per ministerium hominum datus. Sed qui dimittit per hominem, potest dimittere et preter hominem. Neque enim minus idoneus est per se dare, qui potest per alium dare. Per Ioannem quibusdam dedit, ipsi Ioanni per quem dedit? Merito uolens Deus hoc ostendere, et huic ueritati attestari, cum quidam in Samaria euangelizati essent, et baptizati essent, et baptizati a Philippo euangelista, uno de septem diaconibus primitus electis, non acceperunt Spiritum sanctum, et baptizati erant. Nuntiatum est discipulis, qui erant Ierosolymis, et uenerunt  ad Samariam, ut illi qui baptizati erant, per impositionem manus eorum acciperent Spiritum sanctum. Et ita factum est: uenerunt et imposuerunt eis manus, et acceperunt Spiritum sanctum. Quia tunc sic dabatur Spiritus sanctus, ut etiam appareret datus. Qui enim eum accipiebant, linguis omnium gentium loquebantur: ut significarent Ecclesiam in gentibus linguis omnium locuturam. Acceperunt ergo Spiritum sanctum, et in eis euidenter apparuit. Quod cum uidisset Simon, putans hoc esse hominum, uoluit esse et suum. Quod hominum putauit, ab hominibus emere uoluit. Quantam, inquit, uultis a me pecuniam sumere, ut per impositionem manuum mearum detur Spiritus sanctus? Tunc eum detestatus Petrus ait: Non est tibi pars neque sors in hac fide. Donum enim Dei putasti pecunia comparandum? Pecunia tua tecum sit in perditionem: et cetera que ibi congruenter locutus est .



CAPUT XI.

11. Spiritus datus absque hominum ministerio. Exemplum in eunucho Candacis regine. Quare autem hoc ego commemorare uolui, intendat Charitas uestra. Oportebat ut Deus prius ostenderet se per homines operari: sed per se deinde, ne putarent homines, quod putauit Simon, hominum illud esse, non Dei. Quanquam et ipsi discipuli iam hoc nouerant. Nam centum uiginti homines collecti erant, quando in eos per nullius manus impositionem uenit Spiritus sanctus . Quis enim tunc eis manus imposuerat? Et tamen uenit, et primos impleuit [1 1Kb] . Post illud scandalum Simonis, quid egit Deus? uidete doctorem, non sermonibus, sed rebus. Idem ipse Philippus, qui baptizauerat homines, et non in eos uenerat Spiritus sanctus, nisi conuenissent Apostoli, et eis manus imposuissent, baptizauit eunuchum, id est, spadonem quemdam Candacis regine, qui adorauerat in Ierusalem, et rediens inde legebat in curru suo Isaiam prophetam, et non intelligebat. Admonitus Philippus accessit ad currum, exposuit lectionem, instruxit fidem [2 1Kb] , euangelizauit Christum. Credidit Eunuchus in Christum, et ait cum uenissent ad quamdam aquam: Ecce aqua, quis prohibet me baptizari? Ait illi Philippus: Si credis in Iesum Christum? Respondit ille: Credo Filium Dei esse Iesum Christum. Continuo descendit cum illo in aquam. Impleto Baptismatis mysterio et sacramento, ne hominum putaretur donum Spiritus sancti, non exspectatum est, sicut tunc, ut uenirent Apostoli, sed continuo uenit Spiritus sanctus . Soluta est Simonis cogitatio, ne in tali cogitatione haberet imitatores.



CAPUT XII.

12. Aliud exemplum in Cornelio centurione. Deinde aliud mirabilius exemplum. Petrus uenit ad centurionem Cornelium, ad hominem incircumcisum gentilem: cepit predicare Christum Iesum, et illi, et eis qui cum illo erant. Adhuc loquente Petro, non dico, nondum imponente manum, sed nondum etiam baptizante, et cum dubitarent qui erant cum  Petro, utrum incircumcisi baptizandi essent ; ut hanc Deus tolleret questionem, cum loquitur Petrus, uenit Spiritus sanctus, impleuit Cornelium, impleuit eos qui cum illo erant . Et ipsa attestatione rei magne, quasi clamatum est ad Petrum: Quid de aqua dubitas? iam ego hic sum.



CAPUT XIII.

13. Mundatio in Baptismo non ex ministrorum meritis, sed ex Dei gratia. Secura ergo quelibet anima a multa nequitia per dominicam gratiam liberanda, tanquam immunda prostitutione mundanda in Ecclesia, credat, accedat ad pedes Domini, querat uestigia Domini, confiteatur lacrymas fundens, tergat capillis suis. Pedes Domini, predicatores Euangelii. Capilli mulieris, superflue possessiones. Tergat capillis, tergat prorsus, operetur misericordiam: et cum terserit, osculetur; accipiat pacem, ut habeat caritatem. Accessit ad talem, baptizata est a tali, qualis erat apostolus Paulus: audiat ab illo, Imitatores mei estote, sicut et ego Christi . Baptizata est autem ab alio aliquo sua querente, non que Iesu Christi : audiat a Domino, Que dicunt, facite; que autem faciunt, facere nolite . Secura sit et in illo, siue in bonum euangelistam incurrat, siue in eum qui quod dicit non facit. A Domino enim secura audit, uade, mulier; fides tua te saluam fecit.



SERMO C [* 1Kb]  . De uerbis Euangelii Luce, ubi agitur de tribus, quorum unus dixit, Domine, sequar te quocumque ieris, et reprobatus est; alius non audebat, et excitatus est; tertius differebat, et culpatus est. Cap. IX, u\ 57-62  .



CAPUT PRIMUM.

1. Cur reprobatur qui profitetur se secuturum Christum. De capitulo Euangelii, quod Dominus donauit, audite. Lectum est enim, Dominum Iesum differenter egisse, cum obtulit se unus, ut eum sequeretur, et reprobatus est; alius non audebat, et excitatus est [1 1Kb] ; tertius differebat, et culpatus est. Quod enim dixit, Domine, sequar te quocumque ieris; quid tam promptum, quid tam impigrum, quid tam paratum, et quid ad tantum bonum aptissimum, sequi Dominum quocumque ierit? Miraris hoc, dicens [2 1Kb] : Quid est hoc, quod magistro bono Domino Iesu Christo inuitanti discipulos, quibus daret regnum celorum, displicuit tam paratus? Sed quia talis magister erat, qui futura preuideret, intelligimus, fratres, istum hominem, si sequeretur Christum, sua quesiturum fuisse, non que Iesu Christi. Ipse enim dixit: Non omnis, qui dicit mihi, Domine, Domine, intrabit in regnum celorum . Et iste de ipsis fuit, nec  sic se ipso nouerat, quomodo medicus inspiciebat. Nam si iam se fictum esse spectabat [1 1Kb] , si iam dolosum et insidiosum se nouerat, cui loqueretur non nouerat. Ipse est enim de quo ait euangelista: Non opus habebat ut quisquam ei testimonium perhiberet de homine: ipse enim sciebat quid esset in homine . Quid ergo respondit? uulpes foueas habent, et uolatilia celi nidos: Filius autem hominis non habet ubi caput suum reclinet. Sed ubi non habet? In fide tua. uulpes enim habent foueas in corde tuo, dolosus es: uolatilia celi habent nidos in corde tuo, elatus es. Dolosus et elatus, non me sequeris. Quomodo sequitur dolosus simplicitatem?

2. Alter a Christo uocatus. Pietate carnali differre uolens urgetur. Parentes quomodo honorandi. Mortui mortuos sepelientes. Ordinare caritatem. Et ad alterum continuo tacentem, et nichil dicentem, nichil promittentem dicit, Sequere me. Quantum mali in illo, tantum boni uidebat in isto. Sequere me, dicis nolenti. Ecce habes hominem paratum. Sequar te quocumque ieris: et tu dicis nolenti, Sequere me? Istum, inquit, declino; quia uideo ibi foueas, uideo nidos. Quid ergo molestus est huic, quem prouocas et excusat? Ecce etiam compellis, et non uenit; hortaris, et non sequitur. Quid enim dicit? Ibo prius sepelire patrem meum. Fides cordis eius Domino se ostendebat: sed pietas differebat. Dominus autem Christus quando parat homines Euangelio, nullam excusationem uult interponi carnalis huius temporalisque pietatis. Hec quidem et lex Dei habet, et ipse Dominus arguit Iudeos, quia destruebant ipsum mandatum Dei. Et Paulus apostolus in Epistola sua posuit, et dixit: Hoc est mandatum primum in repromissione. Quod? Honora patrem tuum, et matrem tuam . Deus utique dixit. uolebat ergo iste iuuenis obtemperare Deo, et sepelire patrem suum: sed est locus, et est tempus, et est res, que huic rei, huic tempori, huic loco seruiat. Honorandus est pater, sed obediendum est Deo. Amandus est generator, sed preponendus est Creator. Ego, inquit, ad Euangelium te uoco, ad aliud opus mihi necessarius es: maius est hoc, quam quod uis facere. Sine mortuos sepelire mortuos suos. Pater tuus mortuus est: sunt alii mortui qui sepeliant mortuos. Mortui sepelientes mortuos qui sunt? Potestne mortuus a mortuis sepeliri? Quomodo inuoluunt, si mortui sunt? quomodo portant, si mortui sunt? quomodo plangunt, si mortui sunt? Et inuoluunt, et portant, et plangunt, et mortui sunt: quia infideles sunt.



CAPUT II.

Docuit nos quod scriptum est in Cantico canticorum, dicente Ecclesia, Ordinate in me caritatem . Quid est, Ordinate in me caritatem? Facite gradus, et cuique quod debetur, restituite. Nolite anteriora posterioribus subdere. Amate parentes, sed preponite Deum parentibus. Attendite matrem Machabeorum: Filii, inquit, nescio quomodo apparuistis in uentre. Concipere uos potui,  parere uos potui; formare non potui: illum ergo audite, illum mihi preponite; nolite attendere, ne sine uobis remaneam. Precepit, et secuti sunt . Quod docuit mater filios, hoc docebat Dominus iehsu Christus istum cui dicebat, Sequere me.

3. Tertius ad suos respiciens culpatur. Electio secundum gratiam. Quia nunc alius discipulus misit se in medio, cui nemo aliquid dixit: Prosequar te, Domine, ait; sed uado primum renuntiare his qui in domo sunt. Credo hic sensus est: Nuntiem meis, ne forte quomodo fieri solet, querant me. Et Dominus: Nemo ponens manum super aratrum, et respiciens retro, aptus est regno celorum. uocat te Oriens, et tu attendis Occidentem. In hoc capitulo hoc discimus, quoniam quos uoluit Dominus, hos elegit. Elegit autem, sicut dicit Apostolus, et secundum suam gratiam, et secundum illorum iustitiam. Talia enim sunt uerba Apostoli: Attendite, inquit, quid dicit Elias: Domine, Prophetas tuos occiderunt, altaria tua euerterunt, et ego relictus sum solus, et querunt animam meam. Sed quid illi dicit responsum diuinum? Reliqui mihi septem millia uirorum, qui non curuauerunt genua ante Baal. Solum te putas esse seruum bene laborantem: sunt et alli me timentes, et non pauci. Nam septem millia ibi habeo. Et adiunxit: Sic ergo et in hoc tempore. Crediderunt enim aliqui Iudei, et multi fuerunt reprobati: sicut et ille qui uulpium foueas gestabat in animo. Sic ergo, inquit, et in hoc tempore, reliquie per electionem gratie salue facte sunt: id est, idem Christus est qui tunc, et modo, qui et illi tunc Elie dixit, Reliqui mihi. Quid est, Reliqui mihi? Ego illos elegi, quia uidi mentes illorum de me presumentes, non de se, nec de Baal. Non sunt mutati, sic sunt ut a me facti sunt. Et tu qui loqueris, nisi de me presumeres, ubi esses? Nisi gratia mea plenus esses, nonne ante Baal etiam ipse genu flecteres? Gratia autem mea plenus es; quia nichil de tua uirtute, sed totum de mea gratia presumpsisti. Noli ergo in hoc gloriari, ut putes te in seruitio tuo non habere conseruos: sunt quos elegi, sicut et te, de me scilicet presumentes: sicut ait Apostolus, Et nunc reliquie per electionem gratie salue facte sunt.



CAPUT III.

4. Gratie Dei totum debent electi. Caue, o christiane, caue superbiam. Licet enim imitator sanctorum sis, totum semper gratie reputa: quia ut esset aliquid reliquum, gratia in te Dei, non tuum meritum fecit. De ipsis denique reliquiis dixerat propheta Isaias commemorans, Nisi Dominus sabaoth reliquisset nobis semen, sicut Sodoma facti essemus, et sicut Gomorrha similes fuissemus . Sic ergo, inquit, et in hoc tempore reliquie per electionem gratie salue facte sunt. Si autem, gratia, inquit, iam non ex operibus; id est, iam non de tuo merito extollaris: alioquin gratia iam non est gratia . Si enim de tuo opere presumis [1 1Kb] ; ergo merces tibi redditur, non gratia condonatur. Si autem gratia est, gratis datur. Interrogo  nunc: Credis, o peccator, Christo? Dicis: Credo. Quid credis? Gratis uniuersa peccata per ipsum tibi posse remitti? Habes quod credidisti. O gratia gratis data! Quid tu, iuste, credis te sine Deo non posse [1 1Kb] seruare iustitiam? Ipsius ergo totum reputa, quod iustus es, pietati: quod autem peccator es, tue iniquitati adscribe. Esto accusator tuus, et ille erit indultor tuus. Omne enim crimen facinus, uel peccatum, nostre est negligentie: et omnis uirtus et sanctitas, Dei est indulgentie. Conuersi ad Dominum [2 1Kb] .



SERMO CI [* 1Kb]  De uerbis Euangelii Luce, Messis quidem multa, etc. Cap. X, u\. 2-6  .



CAPUT PRIMUM.

1. Messis in Iudeis, sementis in Gentibus. Paulus modicus. In lectione Euangelii que modo recitata est, admonemur querere que sit messis de qua Dominus ait: Messis quidem multa, operarii autem pauci. Rogate Dominum messis, ut mittat operarios in messem suam. Tunc adiecit duodecim discipulis suis, quos et Apostolos nominauit, alios septuaginta duos, et misit illos omnes, sicut ex uerbis eius apparet, ad paratam messem. Que ergo erat illa messis? Non enim illa messis in his Gentibus erat, ubi nichil fuerat seminatum. Restat ergo, ut intelligamus istam messem fuisse in populo Iudeorum. Ad illam messem uenit Dominus messis, ad illam messem misit messores: ad Gentes autem non messores, sed seminatores. Intelligamus ergo messem factam in populo Iudeorum, sementem in populis Gentium. Ex illa enim messe Apostoli electi sunt, ubi ium cum meteretur, maturum erat; quia ibi Prophete seminauerunt. Delectat inspicere agriculturam Dei, et oblectari donis eius, et operariis in agro eius. In hac enim agricultura operabatur qui dicebat: Plus omnibus illis laboraui. Sed uires ei dabantur ad operandum a Domino messis: ideo subiecit, Non ego sum, sed gratia Dei mecum . Nam se in agricultura uersari satis ostendit, ubi ait: Ego plantaui, Apollo rigauit . Hic autem Apostolus de Saulo Paulus, hoc est de superbo minimus: Saulus enim a Saüle denominatur: paulum autem modicum est: unde nomen suum quodam modo interpretatus, ait, Ego sum minimus Apostolorum : ipse ergo Paulus, id est, modicus et minimus missus ad Gentes, precipue ad Gentes se missum dicit. Ipse scribit, nos legimus, credimus, predicamus. Ipse ergo dicit  in Epistola sua que est ad Galatas, uocatum se iam a Domino Iesu uenisse Ierosolymam, et Euangelium cum Apostolis contulisse, dexteras sibi datas fuisse, et signum concordie, signum consonantie, quod ab se ipsi didicerant, eis in nichilo discrepabat. Deinde placuisse dicit inter se et ipsos, ut ipse ad Gentes, illi autem in circumcisionem irent ; ille seminator, illi messores. Merito etiam Athenienses, quamuis nescientes, nomen suum ei dixerunt. Audientes enim ab eo uerbum: Quis est, inquiunt, hic seminator uerborum .



CAPUT II.

2. Messes due, Iudeorum et Gentium. Attendite ergo, et delectet uos mecum inspicere agriculturam Dei, et in ea messes duas, unam transactam, aliam futuram: transactam in populo Iudeorum, futuram in populis Gentium. Probemus hoc: et unde nisi de Scriptura Dei Domini messis? Ecce habemus ibi presenti capitulo dictum esse, Messis multa, operarii autem pauci. Rogate Dominum messis, ut mittat operarios in messem suam. Sed quia in illa messe futuri erant contradictores et persecutores Iudei: Ecce, inquit, mitto uos sicut agnos in medio luporum. Euidentius de hac messe aliquid ostendamus in Euangelio secundum Ioannem: ad puteum ubi fatigatus Dominus sedit, magna quidem acta sunt sacramenta, sed angustum tempus est, ut omnia pertractentur. Quod autem ad presentem rem pertinet, audite. Suscepimus enim messem ostendere in populis, in quibus Prophete predicauerunt: ideo enim illi seminatores, ut Apostoli possent esse messores. Samaritana mulier loquitur cum Domino Iesu, et inter cetera cum dixisset ei Dominus, quomodo debeat adorari Deus; ait illa, Scimus quia ueniet Messias, qui dicitur Christus, et omnia nos docebit. Et Dominus ad illam: Ego sum qui loquor tecum. Crede quod audis: quid queris quod uides? Ego sum qui loquor tecum. Quod autem illa dixerat, Scimus quia Messias ueniet, quem annuntiauerunt Moyses et Prophete, qui dicitur Christus. Iam enim spica messis erat [1 1Kb] . Gignenda acceperat Prophetas seminatores, Apostolos exspectabat matura messores. Mox ut hoc audiuit credidit, et hydriam dimisit, et festinanter cucurrit, annuntiare Dominum cepit. Discipuli tunc ierant ad emendos panes: qui redeuntes inuenerunt Dominum loquentem cum muliere, et mirati sunt. Non sunt tamen ausi dicere ei: Quid uel quare cum illa loqueris? Admirationem apud se habuerunt, audaciam corde presserunt. Huic ergo Samaritane non erat nouum nomen Christi, iam exspectabat uenientem, iam crediderat esse uenturum. Unde crediderat si non Moyses seminauerat? Sed hoc expressius audite. Dominus tunc ad discipulos suos ait: Dicitis quia adhuc longe est estas, leuate oculos uestros, et uidete albas regiones ad messem. Et adiungit: Alii laborauerunt, et uos in labores eorum intrastis . Laborauit Abraham, Isaac, Iacob, Moyses,  Prophete; laborauerunt seminando; in aduentu Domini matura messis inuenta est. Missi messores cum falce Euangelii, portauerunt manipulos ad aream dominicam, ubi Stephanus trituraretur.



CAPUT III.

3. Semen Euangelii Gentibus transmissum. Hic autem accedit Paulus ille, et ad Gentes mittitur. Et non tacet hoc in commendando gratiam, quam precipue proprieque suscepit. Ait enim in Scripturis suis, missum se esse predicare Euangelium, ubi Christus non erat nominatus. Sed iam quia facta est illa messis, et omnes Iudei qui remanserunt  , messem attendamus quod nos sumus. Seminatum est enim ab Apostolis et Prophetis. Ipse Dominus seminauit. Ipse enim in Apostolis fuit, quia et ipse messuit Christus. Non enim illi aliquid sine illo: ille perfectus est sine illis. Ipse enim illis ait: Quia sine me nichil potestis facere . Seminans ergo Christus iam in Gentibus quid dicit? Exiit seminans seminare. Ibi mittuntur messores metere, hic exiit seminans seminare impiger. Quid enim pertimuit, quod aliud cecidit in uiam, aliud in petrosa loca, aliud inter spinas? Si istas difficiles terras timeret, ad terram bonam non perueniret. Quid ad nos, quid nobis est iam de Iudeis disputare, et loqui de palea? Hoc solum ad nos, ne uia simus, ne saxum, ne spine, sed terra bona. Paratum cor nostrum, unde tricenum, unde sexagenum, unde millenum et centenum: illud minus est, et illud plus est; sed totum triticum est. uia non sit, ubi conculcatum semen a transeuntibus uelut auis auferat inimicus. Saxum non sit, ubi modica terra statim facit germinare, quod non possit solem portare. Spine non sint, cupiditates seculi, sollicitudines uite uitiose . Quid enim peius sollicitudine uite, que peruenire non permittit ad uitam? Quid miserius, quam curando uitam, amittere uitam? Quid infelicius, quam timendo mortem, cadere in mortem? Exstirpentur spine, paretur ager, suscipiantur semina, perueniatur ad messem, horreum desideretur, non ignis timeatur.



CAPUT Iu.

4. Pastoris partes populo explicare quid prosit. Ad nos itaque pertinet, quos qualescumque Dominus in agro suo constituit operarios, dicere ista uobis, seminare, plantare, rigare, aliquibus etiam arboribus circumfodere, et cophinum stercoris adhibere; pertinet ad nos hec fideliter agere: ad uos, fideliter capere: ad Dominum, nos adiuuare operantes, uos credentes, omnes laborantes, sed mundum in illo uincentes. Quid ergo ad uos pertinet, dixi: quid ad nos pertineat, uolo dicere. Sed forte alicui ex uobis uidetur quia dixi superfluum aliquid me uelle dicere, et apud se ipsum loquens in cogitatione dicit: O si iam dimittat nos! Iam dixit quid pertineat ad nos; quod ad ipsum pertinet, quid ad nos? Puto melius esse in alterna et mutua caritate pertineamus ad uos. De una modo quidem uos familia estis, nos ex eadem quidem familia dispensatores sumus omnes, ad unum Dominum pertinemus omnes. Nec quod do,  de meo do; sed de illius a quo accipio et ego. Nam si de meo dedero, mendacium dabo. Qui enim loquitur mendacium, de suo loquitur . Debetis ergo audire quid pertineat ad dispensatorem, siue ut in uobis ipsis, si tales inueneritis, congratulemini, siue etiam in hoc ipso instruamini. Quam multi enim in hoc populo futuri sunt dispensatores? Et nos ibi fuimus ubi estis: et nos qui uidemur modo de superiore loco conseruis metiri cibaria, ante paucos annos in inferiore loco cum conseruis accipiebamus cibaria. Episcopus laicis loquor: sed inde scio quam multis futuris episcopis loquor.



CAPUT u.

5. Precepta predicatoribus constituta, non carnaliter accipienda. Ergo uideamus quomodo nos intelligamus, quod precepit Dominus eis quos mittebat Euangelium predicare, et mente paratam messem uideamus. Nolite, inquit, ferre sacculum aut peram, aut calceamenta; et neminem per uiam salutaueritis. Et in quamcumque domum intraueritis, dicite: Pax huic domui. Si est illic filius pacis, requiescet super illum pax uestra: si quo minus, ad uos reuertetur. Si requieuit, perdidit? Absit hoc a mente sanctorum. Ergo nec illud accipiendum est carnaliter: ac per hoc forte nec saccus, nec calceamenta, nec pera; maximeque illud ubi nobis, si simpliciter sine discussione accipiamus, superbia uidetur imposita, ne quemquam in uia salutemus.

6. Preceptum de sacculo non ferendo. Attendamus Dominum nostrum exemplum uerum et adiutorium. Probemus quia adiutorium: Sine me nichil potestis facere. Probemus quia exemplum: Christus pro nobis passus est, Petrus dicit, nobis relinquens exemplum, ut sequamur uestigia eius . Ipse Dominus noster loculos habuit in uia, et ipsos loculos Iude commendauerat. Patiebur quidem furem : sed ego a Domino meo discere cupiens dico, Domine, patiebaris furem, unde habebas unde tolleret? Me hominem miserum et infirmum monuisti nec sacculum portare: tu portasti loculos, et erat ubi furem patereris. Si non portares, nec ille inueniret quod auferret. Quid restat, nisi quod hic dicat mihi, Intellige quod audis, Nolite portare sacculum. Quid est sacculus? Pecunia clausa, id est, occulta sapientia. Quid est, Nolite portare sacculum? Nolite fieri sapientes penes uosmetipsos. Accipite Spiritum sanctum. Fons in te debet esse, non sacculus; unde erogatur, non ubi includatur. Hoc est pera, quod est sacculus.



CAPUT uI.

7. De calceamentis non induendis. Calceamenta quid sunt? Calceamenta quibus utimur, coria mortuorum sunt, nobis tegmina pedum. Per hoc ergo iubemur renuntiare mortuis operibus. Hoc in figura Moyses admonebatur, quando Dominus loquens ait, Solue calceamenta de pedibus tuis: locus enim in quo stas terra sancta est . Quid tam terra sancta, quam Dei Ecclesia? In illa ergo stemus, calceamenta soluamus, id est, mortuis operibus renuntiemus. Nam de his calceamentis, quibus calceati ambulamus, consolatur me idem ipse Dominus  meus. Si enim ipse calceatus non esset, non de illo Ioannes diceret: Non sum dignus soluere corrigiam calceamentorum eius . Sit ergo obedientia, non subrepat superba duritia. Ego, inquit, Euangelium impleo, quia nudo pede ambulo. Tu potes, ego non possum. Quod simul accipimus, custodiamus. Quomodo? Charitate flagremus, inuicem diligamus: ac sic fit ut ego amem fortitudinem tuam, et tu portes infirmitatem meam.

8. De salute nemini dicenda in uia. Expositio primo obuia. Quid autem tibi uidetur, qui non uis intelligere quemadmodum ista dicta sint, et cogeris prauiter ipsi Domino calumniari de loculis et calceamentis? quid tibi uidetur? Itane placet ut iter agentes occurramus caris nostris, et eos non salutemus maiores, non resalutemus minores? Iamne Euangelium imples, quia salutaris et taces? Si uero non uiatori iter agenti, sed milliario similis eris iter ostendenti. Ergo stoliditatem deponamus, et uerba Domini intelligamus, et in uia neminem salutemus. Non enim sine causa hoc iubemur, aut nollet nos facere quod iuberet.



CAPUT uII.

Quid ergo est, Neminem salutaueritis in uia? Potest quidem et simpliciter sic accipi, qui iussit nos festinanter agere iniuncta: et hoc ita dixit, Neminem per uiam salutaueritis, tanquam diceret, Omnia pretermittatis, dum quod iniunctum est peragatis; ea locutione qua solent dicta exaggerari consuetudine sermocinandi. Nec longe pergamus: in eodem sermone paulo post dicit, Et tu Capharnaum, que usque ad celum exaltata es, usque in infernum deprimeris . Quid est, usque ad celum exaltata es? Numquid ciuitatis illius menia nubes tetigerunt, aut ad sidera peruenerunt? Sed quid est, in celum exaltata es? Nimium tibi felix uideris, nimium potens, nimium superba es. Sicut ergo hoc exaggerandi gratia dictum est, in celum exaltaris, ei ciuitati, que non usque in celum exaltabatur, aut ascendebat: sic pro festinatione exaggerationis dictum est, Ita currite, sic agite quod iniunxi, ut ne minimum quidem uos retardent agentes  ; sed omnia contemnentes, ad finem propositum festinate.

9. Sensus alter reconditior. Euangelium per occasionem predicare. Sed est aliud quod hic magis recogitem non dissimile intelligere  , quod plus pertinet ad me et ad omnes dispensatores, sed et ad uos auditores. Qui salutat, salutem dicit. Nam et antiqui in epistolis suis sic scribebant: Ille illi salutem. Salutatio a salute nomen accepit. Quid ergo est, Neminem in uia salutaueritis? Qui salutant in uia, per occasionem salutant. uideo uos cito intellexisse, nec tamen debeo iam finire. Non enim omnes cito intellexistis. uidi in uoce intelligentes, plures uideo silentio requirentes. Sed quia de uia loquimur, tanquam in uia ambulemus: ueloces tardos exspectate, et pariter ambulate. Quid ergo dixi, Qui in uia salutat, per occasionem salutat? Non ad eum ibat quem salutat. Aliud agebat, aliud occurrit: aliud petebat, aliud de  transuerso quod ageret inuenit. Quid est ergo per occasionem salutare? Per occasionem salutem annuntiare. Quid est autem aliud, salutem annuntiare, quam Euangelium predicare? Si ergo predicas, hoc age per dilectionem, non per occasionem. Sunt ergo homines qui sua querentes, non aliud, predicant Euangelium: de quibus Apostolus gemens dicit, Omnes enim sua querunt, non que Iesu Christi . Et hi salutabant, hoc est, salutem annuntiabant, Euangelium predicabant: sed aliud querebant; et ideo per occasionem salutabant. Et quid est hoc? Si talis fueris, quisquis es facis: imo non talis quisquis facis, sed forte aliquis talis qui facis. Si talis fueris, non facis, sed fit de te.



CAPUT uIII.

10. Predicatores sua querentes quomodo audiendi. Nam et tales admisit Apostolus: non tamen ut tales essent, precepit. Et ipsi agunt aliquid, et perficitur ex ipsis: aliud querunt, et uerbum annuntiant. Quid querat annuntiator, ne cures: quod annuntiat, tenere uelis; quod uero attendit, non ad te pertineat. Salutem audi ab ore ipsius, salutem tene ab ore ipsius. Noli iudex esse cordis ipsius. Si uides eum alia requirentem, quid ad te? Audi salutem: Que dicunt, facite. Securum te fecit, qui dixit, Que dicunt, facite. Mala faciunt: Que faciunt, facere nolite . Bona faciunt, non in uia salutant, non per occasionem Euangelium annuntiant: imitatores eorum estote, sicut et ipsi Christi . Bonus tibi predicat; carpe uuam de uite. Malus tibi predicat; carpe uuam pendentem in sepe. Botrus implicite in palmite inter spinas creuit, et de spinis non germinauit. Plane quando tale aliquid uides et esuris, sollicite carpe, ne cum ad uuam manum mittis, lacereris a spinis  . Hoc est quod dico: Sic audi quod bonum est, ne malos mores imiteris. Predicet ex occasione, salutet in uia: illi nocebit quod non audiuit preceptum Christi, Neminem in uia salutaueritis; tibi non nocebit, qui siue a transeunte, siue a ueniente salutem audis, salutem tenes. Apostolum audi, sicut premiseram, admonentem ista. Quid enim? Dum omni modo, siue occasione, siue ueritate Christus annuntietur, et in hoc gaudeo, sed et gaudebo. Scio enim ipsum mihi proficere in salutem per uestram obsecrationem .



CAPUT IX.

11. Predicatores pacem ferre iussi. Tales igitur Apostoli Christi predicatores Euangelii, non salutantes in uia, hoc est, non aliud querentes uel agentes, sed germana caritate Euangelium annuntiantes, ueniant ad domum et dicant, Pax huic domui. Non ore solum dicunt: quo pleni sunt, fundunt; predicant pacem, et habent pacem. Non sunt tales de quibus dictum est, Pax, pax, et non est pax . Quid est, Pax, pax, et non est pax? Predicantes, non habent; laudant, et non amant; dicunt, et non faciunt. Sed tamen tu accipe pacem; siue occasione, siue ueritate Christus annuntietur. Qui ergo plenus est pace, et salutat, Pax huic domui; si est illic filius pacis, requiescet super eum pax illius:  si quo minus, forte enim non est illic filius pacis, nichil perdidit qui salutauit; ad uos, inquit, reuertetur. Reuertetur ad te, que non discessit a te. Hoc enim dicere uoluit: Tibi prodest quod annuntiasti, nichil ei profuit qui non suscepit: non quia ille inanis remansit, ideo tu perdidisti mercedem; redditur tibi pro uoluntate tua, redditur tibi pro caritate quam impendisti, reddet tibi qui te securum fecit uoce angelica, Pax in terra hominibus bone uoluntatis .



SERMO CII [* 1Kb]  . De uerbis Euangelii Luce, Qui uos spernit, me spernit. Cap. X, u\. 16.



CAPUT PRIMUM.

1. Pastoribus debita reuerentia. Pastorum solatia. Dominus noster iehsu Christus quod discipulis suis loquebatur illo tempore scribebatur, et nobis ad audiendum parabatur. Audiuimus ergo uerba eius. Quid enim nobis prodesset, si uideretur, et non audiretur? Nec modo aliquid obest, quia non uidetur, et tamen auditur. Dicit ergo: Qui uos spernit, me spernit. Si solis Apostolis dixit, Qui uos spernit, me spernit; spernite nos. Si autem sermo eius peruenit ad nos, et uocauit nos, et in eorum loco constituit nos [1 1Kb] ; uidete ne spernatis nos, ne ad illum perueniat iniuria quam nobis feceritis. Si enim nos non timetis; illum timete qui dixit, Qui uos spernit, me spernit. Quid autem nos loquimur uobis, qui sperni nolumus a uobis, nisi ut de uestris bonis moribus gaudeamus? Periculorum nostrorum sint solatia, uestra bona opera. uiuite bene, ne moriamini male.

2. Mors quenam uere bona uel mala sit. Nec in his uerbis que dixi, uiuite bene, ne moriamini male, attendatis eos qui forte male uixerunt, et in lectulis suis mortui sunt; et acta est pompa funeris eorum, et positi sunt in pretiosis sarcophagis, in sepulcris pulcherrime et operosissime fabricatis: et quia forte dicit sibi unusquisque uestrum, uellem sic mori, putetis me rem uanam dicere uoluisse; quoniam dixi uelle me ut bene uiuatis, ne male moriamini.



CAPUT II.

Contra forte occurrit aliquis, qui et bene uixit, et secundum opinionem hominum male est mortuus: forte a ruina est mortuus, a naufragio mor tuus est, a bestiis mortuus est; et dicit unusquisque carnalis in corde suo, Quid est bene uiuere? Ecce ille sic uixit, et sic est mortuus. Redite ergo ad cor: et si fideles estis, inuenietis ibi Christum; ipse uobis loquitur ibi. Ego enim clamo: ille uero in silentio plus docet. Ego loquor per sonum sermonis: ille intus loquitur per timorem cogitationis. Ergo ipse inserat in corde uestro uerbum meum: quoniam dicere ausus sum, Bene uiuite, ne male moriamini. Ecce quoniam fides est in cordibus uestris, et ibi est Christus, et ipse habet docere quod ego cupio personare.

3. Diuitis et Lazari contraria sors post mortem. Recordamini  in Euangelio diuitem illum, et pauperem illum: diuitem indutum purpura et bysso, et quotidianis epulis saginatum; pauperem uero illum iacentem ante ianuam diuitis, esurientem, et de mensa eius micas requirentem, ulceribus plenum, a canibus linctum. Recordamini ergo: unde recordamini, nisi quia ibi est Christus in cordibus uestris? Dicite mihi quid ipsum intus interrogaueritis, et responderit uobis. Sequitur enim, et dicit: Contigit mori inopem illum, et auferri ab Angelis in sinum Abrahe. Mortuus est autem et diues, et sepultus est in infernum. Cum autem in tormentis esset, leuauit oculos suos, et uidit Lazarum requiescentem in sinu Abrahe. Tunc clamauit, dicens: Pater Abraham, miserere mei, et mitte Lozarum, ut intingat digitum suum in aquam, et stillet in linguam meam, quia crucior in hac flamma. Superbus temporis, mendicus inferni. Pauper enim ille perueniebat ad micam [1 1Kb] : ille uero non perueniebat ad guttam. De duobus ergo istis, dicite mihi, quis est bene mortuus, et quis est male mortuus? Nolite oculos interrogare, ad cor redite. Si enim oculos interrogaueritis, falsa uobis respondent. Multum enim splendida sunt, et seculariter fucata, que illi diuiti morienti exhiberi potuerunt. Que potuerunt agmina plangentium esse seruorum et ancillarum? que pompa clientium? qui splendor funeris? quod pretium sepulture? Credo eum aromatibus obrutum. Quid ergo dicturi sumus, fratres, bene istum mortuum, an male mortuum? Si oculos interrogatis, optime mortuus est: si magistrum uestrum interiorem requiritis, pessime mortuus est.



CAPUT III.

4. Mors unde mala censeri debet. Si ergo sic moriuntur superbi rerum suarum conseruatores, et nichil inde pauperibus largientes: quomodo moriuntur qui rapiunt res alienas? uerum ergo dixi, uiuite bene, ne male moriamini, ne quomodo diues ille moriamini. Non probat malam mortem, nisi tempus post mortem. E contra attendite illum pauperem: nolite oculis, nam errabitis; fides attendat, cor uideat. Constituite illum ante oculos uestros iacentem in terra ulcerosum, uenientes canes lingentes ulcera eius. Sed cum talem illum reuocatis ante oculos uestros, continuo exspuitis, faciem auertitis, nares obturatis. Cordis oculis uidete. Mortuus est, et ablatus est ab Angelis in sinum Abrahe. Familia diuitis uidebatur plangens: Angeli non uidebantur gaudentes. Quid ergo respondit diuiti Abraham? Memento, fili, quia percepisti bona in uita tua . Nihil bonum putasti, nisi quod in ista uita habuisti. Accepisti: sed transierunt dies: et totum perdidisti, et torquendus in inferis remansisti.



CAPUT Iu.

5. Hortatur ad bona opera. Opportunum ergo est, fratres, ut hec uobis dicantur. Attendite pauperes, siue iacentes, siue ambulantes: attendite pauperes, facite opera bona. Qui soletis, facite: et qui non soletis, facite. Crescat numerus bene operantium: quoniam crescit et fidelium numerus. Quod  facitis, quantum bonum sit nondum uidetis: quia et rusticanus quando seminat, segetem non uidet, sed terre credit. Tu Deo quare non credis? ueniet messis nostra. Puta quia modo laborantes agimus, laborantes operamur recepturi, sicut scriptum est: Euntes ibant et flebant, iactantes semina sua; uenientes autem uenient cum exsultatione, portantes manipulos suos .



SERMO CIII [* 1Kb]  . De uerbis Euangelii Luce, Et mulier quedam Martha nomine excepit illum in domum suam. etc. Cap. X, u\. 38-42  .



CAPUT PRIMUM.

1. Unitas commendatur. uerba Domini nostri Iesu Christi, que modo ex Euangelio recitata sunt, admonent nos, esse unum aliquid quo tendamus, quando in huius seculi multitudine laboramus. Tendimus autem adhuc peregrinantes, nondum manentes; adhuc in uia, nondum in patria; adhuc desiderando, nondum fruendo. Tamen tendamus, et sine pigritia et sine intermissione tendamus, ut aliquando peruenire ualeamus.

2. Christus pascendum se prebere dignatur. Martha et Maria due sorores erant, ambe non solum carne, sed etiam religione germane; ambe Domino coheserunt, ambe Domino in carne presenti concorditer seruierunt. Suscepit eum Martha, sicut solent suscipi peregrini. Sed tamen suscepit famula Dominum, egra Saluatorem, creatura Creatorem. Suscepit autem Spiritu pascenda, in carne pascendum. uoluit enim Dominus formam serui accipere, et accepta forma serui in illa pasci a seruis, dignatione, non conditione. Nam et ista dignatio fuit, se prebere pascendum. Habebat carnem, in qua esuriret quidem, et sitiret: sed nescitis quia in eremo esurienti Angeli ministrabant ? Ergo quod pasci uoluit, pascenti prestitit. Quid autem mirum, si et de sancto Elia prestitit uidue, quem prius coruo ministrante pascebat ? Numquid pascendo defecerat, quando ad uiduam mittebat? Nequaquam. Non pascendo defecerat, quando ad uiduam mittebat [1 1Kb] : sed religiosam uiduam, per obsequium exhibitum seruo suo, benedicere disponebat. Sic ergo susceptus est Dominus, tanquam hospes, qui in sua propria uenit, et sui eum non receperunt: sed quotquot receperunt eum, dedit eis potestatem filios Dei fieri ; adoptans seruos, et fratres faciens; redimens captiuos, et faciens coheredes. Ne quis tamen uestrum forsitan dicat: O beati qui Christum suscipere in domum propriam meruerunt! Noli dolere, noli murmurare quia temporibus natus es, quando iam Dominum non uides in carne: non tibi abstulit istam dignationem. Cum uni, inquit, ex minimis meis fecistis, mihi fecistis .



CAPUT II.


3. Marthe et Marie officium utrumque bonum: melius tamen Marie. Hec de Domino pascendo in carne, sed pascente in spiritu, pauca pro tempore dixerimus: ueniamus ad causam, quam de unitate proposui. Martha Dominum pascere disponens et preparans, circa multum ministerium occupabatur: Maria soror eius pasci a Domino magis elegit. Deseruit quodam modo sororem suam circa multum ministerium laborantem, et sedit ipsa ad pedes Domini, et uacans audiebat uerbum eius. Auris fidelissima audierat: uacate, et uidete, quoniam ego sum Dominus . Illa turbabatur, ista epulabatur: illa multa disponebat, ista unum aspiciebat. Utrumque officium bonum: sed tamen quod sit melius, quid nos dicamus? Habemus quem interrogemus, patienter audiamus. Quid sit melius, iam cum legeretur audiuimus, et me commemorante iterum audiamus. Interpellat Martha hospitem, ad iudicem deponit postulationem piarum querelarum, quod eam soror deseruerit, et sic laborantem in ministerio adiuuare neglexerit. Non respondente illa, sed tamen presente, iudicat Dominus. Maria causam suam tanquam otiosa iudici maluit committere, nec in respondendo uoluit laborare. Si enim pararet respondenti sermonem, remitteret audiendi intentionem. Respondit ergo Dominus, qui in uerbo non laborabat, quia uerbum erat. Quid ergo dixit? Martha, Martha, Repetitio nominis indicium est dilectionis, aut forte mouende intentionis: ut audiret attentius [1 1Kb] , bis uocata est, Martha, Martha, audi: Tu circa multa es occupata, unum autem opus est: id est, unum necessarium est. Non unum opus quasi singulare opus: sed opus est, expedit, necessarium est; quod unum hoc elegerat Maria [2 1Kb] .



CAPUT III.

4. Unum necessarium. Unum cogitate, fratres mei, et uidete in ipsa multitudine si delectat, nisi unum. Ecce Deo propitio quam multi estis: quis uos ferret, nisi unum saperetis? Unde in multis quies ista? Da unum, et populus est: tolle unum, et turba est. Quid est enim turba, nisi multitudo turbata? Sed audite Apostolum: Obsecro autem uos, fratres. Multitudini dicebat: sed omnes unum facere uolebat. Obsecro autem uos, fratres, ut idipsum dicatis omnes, et non sint in uobis schismata; sitis autem perfecti in eodem sensu, et in eadem scientia . Et alio loco: Unanimes, unum sentientes, nichil per contentionem, neque per inanem gloriam . Et Dominus ad Patrem de suis: Ut sint unum, sicut et nos unum sumus . Et in Actibus Apostolorum: Multitudinis autem credentium erat anima una et cor unum . Ergo magnificate Dominum mecum, et exaltemus nomen eius in unum . Quia unum est necessarium, unum illud supernum, unum ubi Pater et Filius et Spiritus sanctus sunt unum. uidete nobis commendari unitatem.  Certe Trinitas est Deus noster. Pater non est Filius, Filius non est Pater, Spiritus sanctus nec Pater est, nec Filius, sed amborum Spiritus: et tamen ista tria non tres dii, non tres omnipotentes, sed unus Deus omnipotens, ipsa Trinitas unus Deus: quia unum necessarium est. Ad hoc unum non nos perducit, nisi multi habeamus cor unum.



CAPUT Iu.

5. Bonum Marthe, ministerium: melior pars Marie. Bona sunt ministeria circa pauperes, et maxime circa sanctos Dei seruitia debita, obsequia religiosa. Redduntur enim, non dantur, dicente Apostolo, Si nos uobis spiritualia seminauimus, magnum est si carnalia uestra metamus ? Bona sunt, exhortamur ad hec, et in uerbo Domini edificamus uos, nolite pigri esse ad suscipiendos sanctos. Aliquando nescientes, suscipiendo quos nesciebant, Angelos susceperunt . Bona sunt hec: melius est tamen quod elegit Maria. Illud enim habet ex necessitate occupationem: istud autem ex caritate suauitatem. uult homo occurrere quando ministrat; et aliquando non potest: queritur quod deest, paratur quod adest; distenditur animus. Nam si Martha ad illa sufficeret, adiutorium sororis non posceret. Multa sunt, diuersa sunt, quia carnalia sunt, quia temporalia sunt: etsi bona sunt, transitoria sunt. Marthe autem quid ait Dominus? Maria meliorem partem elegit. Non tu malam, sed illa meliorem. Audi unde meliorem: Que non auferetur ab ea. A te auferetur aliquando onus necessitatis: eterna est dulcedo ueritatis. Non auferetur ab ea quod elegit. Non aufertur, sed tamen augetur. In hac autem uita augetur, in alia uita perficietur, nunquam auferetur.



CAPUT u.

6. Marthe ministerium ad Marie quietem tendit. Ceterum tu Martha, pace tua dixerim, in bono ministerio benedicta, pro isto labore tuo mercedem queris, quietem. Modo occupata es circa multum ministerium, pascere uis mortalia corpora, licet sanctorum: numquid cum ueneris ad illam patriam, inuenies peregrinum, quem suscipias hospitio? inuenies esurientem, cui panem frangas? sitientem, cui potum porrigas? egrum, quem uisites? litigantem, quem concordes? mortuum, quem sepelias? Omnia ista ibi non erunt: sed quid ibi erit? Quod Maria elegit: ibi pascemur, non pascemus. Ideo hoc ibi erit plenum atque perfectum, quod hic elegit Maria: de illa mensa opulenta, de uerbo Domini micas colligebat. Nam uultis nosse quid ibi erit? Dominus ipse dicit de seruis suis: Amen dico uobis, quia faciet eos recumbere, et transibit, et ministrabit illis . Recumbere quid est, nisi uacare? Recumbere quid est, nisi requiescere? Quid est, Transibit, et ministrabit illis? Prius transit, et sic ministrat. Sed ubi? In illo conuiuio superno, de quo dicit: Amen dico uobis, multi ab oriente et occidente uenient, et recumbent cum Abraham, et Isaac, et Iacob in regno celorum . Ibi Dominus pascit, sed prius hinc transit. Nam ut noueritis, Pascha Transitus interpretatur. uenit Dominus, fecit diuina, passus est humana.  Numquid adhuc conspuitur? numquid adhuc expalmatur? numquid adhuc spinis coronatur? numquid adhuc flagellatur? numquid adhuc crucifigitur? numquid adhuc lancea uulneratur? Transiuit. Denique et Euangelium sic loquitur, quando Pascha fecit cum discipulis suis. Quid dicit Euangelium? Cum autem uenisset hora, ut iehsu transiret de hoc mundo ad Patrem . Ergo ille transiuit, ut pascat: nos sequamur, ut pascamur.



SERMO CIu [* 1Kb]  . Rursus in illud Euangelii Luce, ubi de Martha et Maria. Cap. X, u\. 38-42.



CAPUT PRIMUM.

1. Marthe et Marie officia compararantur. Sanctum Euangelium cum legeretur, audiuimus a femina religiosa susceptum esse Dominum hospitio, eaque Martha uocabatur. Et cum esset ipsa occupata in cura ministrandi, soror eius Maria sedebat ad pedes Domini, et audiebat uerbum eius. Laborabat illa, uacabat ista: illa erogabat, hec implebatur. uerumtamen Martha laborans multum in illa occupatione et negotio ministrandi, interpellauit Dominum, et de sorore sua conquesta est, quod eam laborantem non adiuuaret. Dominus autem pro Maria respondit Marthe; et ipse eius factus est aduocatus, qui iudex fuerat interpellatus. Martha, inquit, circa multa es occupata, quando unum est necessarium. Maria meliorem partem elegit, que non auferetur ab ea. Audiuimus enim et interpellationem interpellantis, et sententiam iudicis. Que sententia interpellanti respondit, susceptam defendit. Erat enim Maria intenta dulcedini uerbi Domini. Intenta erat Martha quomodo pasceret Dominum: intenta Maria quomodo pasceretur a Domino. A Martha conuiuium Domino parabatur, in cuius conuiuio Maria iam iucundabatur. Cum ergo Maria suauiter audiret uerbum dulcissimum, et corde intentissimo pasceretur, interpellato Domino a sorore sua, quomodo putamus eam timuisse, ne diceret ei Dominus, Surge, et adiuua sororem tuam? Mira enim suauitate tenebatur: que profecto maior est mentis quem uentris. Excusata est, sedit securior. Quomodo autem excusata? Attendamus, inspiciamus, perscrutemur quod possumus; ut pascamur et nos.

2. Ministerium Marthe non reprehensum a Christo. Quid enim? putamus reprehensum esse ministerium Marthe, quam cura hospitalitatis occupauerat, que ipsum Dominum hospitio receperat? Quomodo recte reprehendebatur, que tanto hospite letabatur? Hoc si uerum est, dimittant homines quod ministrant egentibus; eligant sibi partem meliorem, que non auferetur ab eis; uacent uerbo, inhient doctrine dulcedini; occupentur circa scientiam salutarem; nichil eis cure sit, quis peregrinus in uico sit, quis egeat pane, quis indumento, quis uisitandus, quis redimendus, quis sepeliendus: uacent opera misericordie, uni instetur scientie. Si melior pars est, cur non omnes hoc  faciunt, quando ipsum Dominum in hac causa patronum habemus? Non enim timemus in hac re, ne offendamus eius iustitiam, cum patronam teneamus eius sententiam.



CAPUT II.

3. Melior pars Marie. Et tamen ita non est: sed sicut dixit Dominus, ita est. Quomodo intelligis, non est: est autem quomodo intelligere debes. Ecce aduerte: Circa multa es occupata, quando unum est necessarium. Maria meliorem partem elegit. Non tu malam: sed illa meliorem. Sed unde meliorem? Quia tu circa multa, illa circa unum. Preponitur unum multis. Non enim a multis unum, sed multa ab uno. Multa sunt que facta sunt, unus est qui fecit. Celum, terra, mare, et omnia que in eis sunt, quam multa sunt! Quis ista enumeret? quis horum multitudinem cogitet? Quis hec fecit? Deus omnia. Ecce bona ualde . Bona ualde que fecit: quanto melior ille qui fecit? Attendamus igitur occupationes nostras circa multa. Necessarium est ministerium corpora refecturis. Quare hoc? Quia esuritur, quia sititur. Misericordia miseris necessaria est. Frangis panem esurienti; quia inuenisti esurientem: tolle famem; cui frangis panem? Tolle peregrinationem; cui exhibes hospitalitatem? Tolle nuditatem; cui preparas uestem? Non sit egritudo; quem uisitas? Non sit captiuitas; quem redimis? Non sit rixa; quem concordas? Non sit mors; quem sepelis? In illo seculo futuro non erunt ista mala: ergo nec ista ministeria. Bene ergo Martha circa corporalem Domini, quid dicam, necessitatem an uoluntatem? ministrabat carni mortali. Sed quis erat in carne mortali? In principio erat uerbum, et uerbum erat apud Deum, et Deus erat uerbum: ecce quod Maria audiebat. uerbum caro factum est, et habitauit in nobis . Ecce Martha cui ministrabat. Ergo, Maria meliorem partem elegit, que non auferetur ab ea. Hoc enim elegit, quod semper manebit: non auferetur ab ea. Circa unum se uoluit occupari. Iam tenebat: Mihi autem adherere Deo, bonum est . Sedebat ad pedes capitis nostri. Quanto humilius sedebat, tanto amplius capiebat. Confluit enim aqua ad humilitatem conuallis, denatat de tumoribus collis. Non ergo Dominus opus reprehendit, sed munus distinxit. Circa multa es occupata: porro unum est necessarium. Iam hoc sibi Maria elegit. Transit labor multitudinis, et remanet caritas unitatis. Ergo quod elegit, non auferetur ab ea. A te autem quod elegisti: utique hoc sequitur, utique hoc subintelligitur: a te quod elegisti auferetur. Sed bono tuo auferetur, ut quod melius est detur. Auferetur enim a te labor, ut requies detur. Tu nauigas, illa iam in portu est.



CAPUT III.

4. Due uite in Martha et Maria figurate. uidetis ergo, karissimi, et quantum arbitror, iam intelligitis, in his duabus mulieribus, que ambe fuerant Domino grate, ambe amabiles, ambe discipule: uidetis ergo, et magnum aliquid intelligitis, quicumque intelligitis, quod audire et scire debetis, etiam qui non intelligitis; in his duabus mulieribus, duas uitas esse figuratas, presentem et futuram, laboriosam et quietam, erumnosam et beatam, temporalem et eternam. Due sunt uite: de illis uos  copiosius cogitate. Quid habeat hec uita, non dico mala, non iniqua, non nefaria, non luxuriosa, non impia; sed laboriosa et erumnis plena, timoribus castigata, tentationibus sollicita: hanc ipsam innocentem uitam dico, qualem decebat habere Martham: hanc ergo, quantum potestis, inspicite; et de hac, ut dixi, copiosius quam loquimur cogitate. uita uero iniqua aberat ab illa domo, nec cum Martha erat, nec cum Maria: et si aliquando fuit, Domino intrante fugit. Remanserunt ergo in illa domo, que susceperat Dominum, in duabus feminis due uite, ambe innocentes, ambe laudabiles: una laboriosa, altera otiosa; nulla facinorosa, nulla desidiosa. Ambe innocentes, ambe, inquam, laudabiles, sed una laboriosa, altera otiosa: nulla facinorosa, quam cauere debet laboriosa; nulla desidiosa, quam cauere debet otiosa. Erant ergo in illa domo iste due uite, et ipse fons uite. In Martha erat imago presentium, in Maria futurorum. Quod agebat Martha, ibi sumus: quod agebat Maria, hoc speramus. Hoc agamus bene, ut illud habeamus plene. Nam quid inde habemus? In quantum habemus? Quamdiu hic sumus, quantum est quod inde habemus? Nam et modo inde aliquid agimus, remoti a negotiis, sepositis familiaribus curis, conuenistis, statis, auditis. In quantum hoc agitis, Marie similes estis. Et facilius uos [1 1Kb] quod agit Maria, quam ego qui prerogo. Si quid tamen dico, Christi est: ideo uos pascit, quia Christi [2 1Kb] . Quia panis communis est, unde et ego uobiscum uiuo. Nunc autem uiuimus, si uos, fratres, statis in Domino . Nolo in nobis, sed in Domino. Quia neque qui plantat est aliquid, neque qui rigat; sed qui incrementum dat Deus .



SERMO Cu [* 1Kb]  . De uerbis Euangelii Luce, Quis uestrum habebit amicum, et ibit ad illum media nocte, etc., cap. XI u\. 5-13.



CAPUT PRIMUM.

1. Ad petendum a Deo, similitudinibus Christus hortatur. Audiuimus nos exhortantem Dominum nostrum, celestem magistrum, et fidelissimum consiliarium, eumdem hortatorem, ut petamus, et datorem cum petimus. Audiuimus eum in Euangelio hortantem nos eum petere instanter, et pulsare usque ad similitudinem improbitatis. Proposuit enim nobis, exempli gratia: Si quis uestrum haberet amicum, a quo nocte peteret tres panes, cum illi amicus de uia uenisset, et quod ei apponeret non haberet: si autem ille respondeat iam se requiescere, et seruos suos secum, nec debere illius precibus inquietari, ille autem pulsando instet et perseueret, nec pudore territus abscedat, sed necessitate coactus immineat: surrecturum illum, etsi non propter amicitiam, certe propter illius improbitatem, et daturum ei quantos uoluerit. Quantos autem uoluit? Nihil plus ille uoluit quam tres. In hac ergo similitudine adiunxit hortationem Dominus, et omnino stimulauit  nos petere, querere, pulsare, donec accipiamus quod petimus, quod querimus, quod pulsamus, usus exemplo a contrario: sicut de illo iudice qui nec Deum timebat, nec homines reuerebatur, et tamen cum eum quedam uidua interpellaret quotidie, tedio uictus dedit quod beneficio non potuit inuitus . Dominus autem noster iehsu Christus inter nos petitor, cum Patre dator, non utique nos tantum hortaretur ut peteremus, nisi dare uellet. Erubescat humana pigritia: plus uult ille dare, quam nos accipere: plus uult ille misereri, quam nos a miseria liberari: et utique si non liberati fuerimus, nos miseri remanebimus. Nam ille quod nos hortatur, propter nos hortatur.



CAPUT II.

2. Amicus de uia ueniens reficiendus. Euigilemus, et hortanti credamus, promittenti obsequamur, et ad dantem gaudeamus. Fortassis enim et nobis aliquando uenit amicus de uia, et non inuenimus quod ei apponeremus; et necessitatem passi sumus, et accepimus et nobis et illi. Fieri enim non potest, nisi ut aliquis passus fuerit amicum aliquid interrogantem, quod respondere non possit: et tunc se inuenit non habere, quando coactus est dare. uenit tibi amicus de uia, id est, de uita huius seculi, in qua omnes uelut peregrini transeunt, nec ullus quasi possessor manet; sed omni homini dicitur: Refectus es, transi; age iter, da uenturo locum . Aut forte de uia mala, hoc est, de uita mala, fatigatus nescio quis amicus tuus, non inueniens ueritatem, qua audita et percepta beatus fiat, sed lassatus in omni cupiditate et egestate seculi, uenit ad te, tanquam ad christianum, et dicit: Redde mihi rationem, fac me Christianum. Et interrogat quod forte tu per simplicitatem fidei nesciebas: et non est unde reficias esurientem, et te admonitus inuenis indigentem; et cum uis docere, cogeris discere: et dum erubescis eum qui interrogauit, quod querebat non in te inueniens, compelleris querere, ut merearis inuenire.

3. Amicus alius media nocte interpellatus ut det tres panes. Et ubi queras? Ubi, nisi in dominicis Libris? Fortassis quod ille interrogauit, in libro positum est, sed obscurum est. Forte dixit hoc Apostolus in Epistola sua. Sic dixit, ut legere possis, intelligere non possis: transire non permitteris. Urget enim interrogator; ipsum Paulum, aut Petrum, aut aliquem prophetam interrogare non sineris. Iam enim requiescit familia ista cum Domino suo, et seculi huius ignorantia ualida est, hoc est, nox media, et urget amicus esuriens. Tibi forte sufficiebat simplex fides, illi non sufficit. Numquid deserendus est? numquid de domo proiiciendus est?



CAPUT III.

Ergo ad ipsum Dominum, ad ipsum cum quo familia requiescit, pulsa orando, pete, insta. Non quomodo amicus ille in similitudine positus, tedio uictus surget et dabit. Dare uult: tu pulsans nondum accepisti; pulsa, dare uult. Et quod dare uult, differt, ut amplius desideres dilatum, ne uilescat cito datum.

 4. Tres panes dati. Cum autem perueneris ad tres panes, hoc est, ad cibum et intelligentiam Trinitatis, habes et unde uiuas, et unde pascas. Nec peregrinum uenientem de uia reformides, sed excipiendo ciuem domesticum facias: nec timeas ne finias. Non panis ille finietur, sed indigentiam tuam finiet. Panis est, et panis est, et panis est: Deus Pater, Deus Filius, Deus Spiritus sanctus. Aeternus Pater, ceternus Filius, ceternus Spiritus sanctus. Incommutabilis Pater, incommutabilis Filius, incommutabilis Spiritus sanctus. Creator et Pater, et Filius, et Spiritus sanctus. Pastor et uite dator, et Pater, et Filius, et Spiritus sanctus. Cibus et panis eternus, et Pater, et Filius, et Spiritus sanctus. Disce, et doce; uiue, et pasce. Deus qui tibi dat, nichil melius quam se tibi dat. Auare, quid aliud querebas? Aut si aliud petas, quid tibi sufficit, cui Deus non sufficit?



CAPUT Iu.

5. Fides, spes, caritas, Dei dona. Sed opus est ut habeas caritatem, habeas fidem, habeas spem: ut possit tibi dulce esse quod datur. Et hec ipsa tria sunt, fides, spes, caritas. Et hec ipsa dona Dei sunt. Nam fidem ab ipso accepimus: Sicut Deus, inquit, unicuique partitus est mensuram fidei . Et spem ab ipso accepimus, cui dicitur: In quo spem dedisti mihi . Et caritatem ab ipso accepimus, de quo dicitur: Charitas Dei diffusa est in cordibus nostris per Spiritum sanctum, qui datus est nobis . Sed hec itidem tria aliquantulum sunt diuersa; sed omnia Dei dona. Manent enim tria hec, fides, spes, caritas: maior autem horum caritas . In illis panibus non est dictus aliquis panis maior aliis: sed simpliciter petiti, et dati tres panes.

6. Tria eadem rursus significata. Panis, caritas. Piscis, fides. Ecce alia tria: Quis est uestrum, a quo petit filius suus panem, numquid lapidem porriget ei? Aut quis est uestrum, a quo petit piscem, numquid serpentem porriget ei? Aut a quo petit ouum, numquid porriget ei scorpionem? Si ergo uos, cum sitis mali, nostis bona data dare filiis uestris; quanto magis Pater uester qui in celis est, dabit bona petentibus se? Tria ergo rursus ista consideremus, ne forte ibi sint illa tria, fides, spes, caritas: maior autem horum caritas. Pone ergo tria, panem, piscem, ouum: maior horum panis. Ideo bene panem intelligimus in his tribus caritatem. Propterea pani lapidem opposuit, quia duritia contraria est caritati. Piscem fidem intelligimus. Dixit quidam sanctus, et nos dicere delectat: Piscis bonus, pia est fides. uiuit inter fluctus, nec frangitur aut soluitur fluctibus. uiuit inter tentationes tempestatesque huius seculi, pia fides: seuit mundus, et integra est. Tantum contrarium fidei serpentem illum obserua. In fide enim desponsata est illa, cui dicitur in Canticis canticorum: ueni de Libano, sponsa mea, ueniens et pertransiens ab initio fidei . Ideo et desponsata, quia desponsationis initium fides est. Promittitur enim ab sponso aliquid, et promissa fide detinetur. Opposuit autem Dominus serpentem pisci, diabolum fidei. Propterea  desponsate huic dicit Apostolus, Desponsaui uos uni uiro, uirginem castam exhibere Christo: et, Timeo ne sicut serpens Euam seduxit astutia sua, sic et uestri sensus corrumpantur a castitate que est in Christo ; id est, que est in fide Christi. Habitare enim, inquit, Christum per fidem in cordibus uestris . Diabolus ergo non corrumpat fidem, non deuoret piscem.



CAPUT u.

7. Ouum, spes. Restat spes, que, quantum mihi uidetur, ouo comparatur. Spes enim nondum peruenit ad rem: et ouum est aliquid, sed nondum est pullus. Quadrupedes ergo filios pariunt, aues autem spem filiorum. Spes ergo ad hoc nos hortatur, ut presentia contemnamus, futura exspectemus; ea que retro sunt obliuiscentes, cum Apostolo in anteriora extendamur. Sic enim dicit: Unum autem, que retro oblitus, in ea que ante sunt extentus, secundum intentionem sequor ad palmam superne uocationis Dei in Christo Iesu . Nihil ergo tam inimicum est spei, quam retro respicere, id est, in eis rebus, que preterlabuntur et transeunt, spem ponere: sed in his que nondum date sunt, sed dande quandoque nunquam transibunt. Quando autem scatet tentationibus mundus, uelut pluuia Sodome sulfurea, metuendum est exemplum uxoris Loth. Retro enim respexit; et ubi respexit, ibi remansit. In salem conuersa est , ut prudentes condiret exemplo. Apostolus Paulus de hac spe ita loquitur: Spe enim salui facti sumus. Spes autem que uidetur, non est spes: quod enim uidet quis, quid sperat? Si autem quod non uidemus speramus, per patientiam exspectamus . Quod enim uidet quis, quid sperat? ouum est. Est ouum, et pullus nondum est. Et testudine tectum est: non uidetur, quia operitur: cum patientia exspectetur; feruescat, ut uiuiscat. Intende, extendere in anteriora, obliuiscere preterita. Que enim uidentur, temporalia sunt. Non respicientes, inquit, que uidentur, sed que non uidentur. Que enim uidentur, temporalia sunt; que autem non uidentur, eterna . In illa ergo que non uidentur, extende spem: exspecta, sustine. Noli retro respicere. Ouo tuo scorpium time. uide quia de cauda percutit, quam retro habet. Non ergo scorpius perimat ouum tuum, mundus iste spem tuam, ut ita dicam, ueneno eo contrario, quo retrario. Quanta tibi loquitur mundus, quanta post dorsum strepit, ut retro respicias: id est, ut in rebus presentibus  spem tuam ponas; et ab eo quod promisit Christus et nondum dedit, sed quia fidelis est dabit, auertas animum tuum, et uelis requiescere in mundo pereunte.



CAPUT uI.

8. Clades et uastationes quomodo Christianis utiles. Ideo enim Deus felicitatibus terrenis amaritudines miscet, ut alia queratur felicitas, cuius dulcedo non est fallax: et de ipsis amaritudinibus conatur mundus auertere ab eo quod intendis in anteriora, et retro conuertere. De ipsis amaritudinibus, de ipsis tribulationibus murmuras, et dicis:  Ecce pereunt omnia christianis temporibus. Quid strepis? Non hoc promisit mihi Deus, quod ista non peribunt: non hoc mihi promisit Christus. Aeterna promisit eternus: si credidero, ex mortali fiam eternus. Quid strepis, o munde immunde? quid strepis? Quid auertere conaris? Tenere uis periens: quid faceres, si maneres? Quem non deciperes dulcis, si amarus alimenta [1 1Kb] mentiris? Ego si habeo spem, si teneo spem, ouum meum non est ab scorpione percussum. Benedicam Dominum in omni tempore; semper laus eius in ore meo . Felix sit mundus, euertatur mundus: Benedicam Dominum, qui fecit mundum. Benedicam prorsus. Secundum carnem bene sit, secundum carnem male sit: Benedicam Dominum in omni tempore; semper laus eius in ore meo. Nam si benedico quando bene est, et blasphemo quando male est; suscepi scorpionis aculeum, compunctus retro respexi; quod absit a nobis. Dominus dedit, Dominus abstulit; sicut Domino placuit, ita factum est: sit nomen Domini benedictum .



CAPUT uII.

9. Ciuitas et regnum in celis eternum eos manent. Manet ciuitas que nos carnaliter genuit. Deo gratias. Utinam et spiritualiter generetur, et nobiscum transeat ad eternitatem. Si non manet ciuitas que nos carnaliter genuit, manet que nos spiritualiter genuit. Aedificans Ierusalem Dominus . Numquid dormitando edificium suum perdidit, aut non custodiendo hostes admisit? Nisi Dominus custodierit ciuitatem, in uanum uigilat qui custodit eam . Et quam ciuitatem? Non dormit, neque dormitabit, qui custodit Isrel . Quid est Isrel, nisi semen Abrahe? Quid est semen Abrahe? nisi Christus? Et semini tuo, inquit, quod est Christus. Et nobis quid? uos autem Christi: ergo semen Abrahe estis, secundum promissionem heredes . In semine tuo, inquit, benedicentur omnes gentes . Ciuitas sancta, ciuitas fidelis, ciuitas in terra peregrina, in celo fundata est. O fidelis, noli corrumpere spem, noli amittere caritatem, accinge lumbos tuos, ascende, pretende lucernas tuas, exspecta Dominum, quando ueniat a nuptiis [2 1Kb] . Quid expauescis, quia pereunt regna terrena? Ideo tibi celeste promissum est, ne cum terrenis perires. Nam ista peritura predicta sunt, predicta omnino. Non enim negare possumus quod predictum est. Dominus tuus quem exspectas, dixit tibi: Exsurget gens super gentem, et regnum super regnum . Habent mutationes terrena regna: ueniet ille de quo dictum est, Et regni eius non erit finis .

10. Terreno regno eternitas adulatorie promissa. Qui hoc terrenis regnis promiserunt, non ueritate ducti sunt, sed adulatione mentiti sunt. Peta illorum quidam induxit Iouem loquentem, et ait de Romanis,

His ego nec metas rerum, nec tempora pono:
Imperium sine fine dedi. 
Non plane ita respondet ueritas. Regnum hoc, quod  sine fine dedisti, o qui nichil dedisti, in terra est, an in celo? Utique in terra. Et si esset in celo, Celum et terra transient . Transient que fecit ipse Deus; quanto citius quod condidit Romulus? Forte si uellemus hinc exagitare uirgilium, et insultare, quare hoc dixerit; in parte tolleret nos, et diceret nobis: Et ego scio; sed quid facerem qui Romanis uerba uendebam, nisi hac adulatione aliquid promitterem quod falsum erat? Et tamen et in hoc cautus fui, quando dixi, »Imperium sine fine dedi,« Iouem ipsorum induxi, qui hoc diceret. Non ex persona mea dixi rem falsam, sed Ioui imposui falsitatis personam: sicut Deus falsus erat, ita mendax uates erat. Nam uultis nosse quia ista noueram? Alio loco, quando non Iouem lapidem induxi loquentem, sed ex persona mea locutus sum, dixi:

Non res Romane perituraque regna. 
uidete quia dixi peritura regna. Dixi peritura regna, non tacui. Peritura, ueritate non tacuit: semper mansura, adulatione promisit.



CAPUT uIII.

11. Constantia in ferendis aduersis. Sursum cor. Gallina euangelica. Non ergo deficiamus, fratres: finis erit terrenis omnibus regnis. Nunc si finis est, Deus uidet. Forte enim nondum est, et infirmitate quadam, uel misericordia, uel miseria hoc optamus, ut nondum sit: numquid tamen ideo non erit? Figite spem in Deum, eterna concupiscite, eterna exspectate. Christiani estis, fratres, christiani sumus. Non ad delicias Christus in carnem descendit: toleremus potius presentia quam diligamus: aduersorum est manifesta pernicies, prosperorum falsa blandities. Time mare et quando malacia est [1 1Kb] . Omnino non frustra audiamus, sursum cor. Quid ponimus cor in terra, cum uideamus quia euertitur terra? Nos non possumus nisi exhortari uos, ut habeatis quod dicatis, et quod pro spe uestra respondeatis insultatoribus et blasphematoribus nominis christiani. Nemo uos murmurando auertat ab exspectatione futurorum. Omnes qui propter istas aduersitates blasphemant Christum nostrum, cauda scorpionis sunt. Nos ouum nostrum sub alis illius galline ponamus euangelice, que clamat: Ierusalem, Ierusalem, illi false et perdite, quoties uolui colligere filios tuos, tanquam gallina pullos suos, et noluisti ? Non nobis dicatur, Quoties uolui, et noluisti? Illa enim gallina diuina Sapientia est: sed assumpsit carnem, ut pullis congrueret. uidete gallinam hispidam plumis, dimissis alis [2 1Kb] , uoce fracta, et quassa, et lassa, et languida congruere paruulis suis. Ouum ergo nostrum, id est, spem nostram sub alis illius galline ponamus.



CAPUT IX.

12. Rome uastatio religioni christiane siue idololatrie exstinctioni falso tributa. Animaduertistis forte, quomodo gallina concidat scorpionem. Utinam ergo et istos blasphemantes, in terra reptantes, de cauernis prodeuntes, et male pungentes, illa  gallina concidat et deuoret, in corpus suum traiiciat, et in ouum uertat. Non irascantur: commoti uidemur; sed maledicta maledictis non reddimus. Maledicimur et benedicimus, blasphemati deprecamur . Sed non dicat de Roma, dictum est de me: O si taceat de Roma [1 1Kb] : quasi ego insultator sim, et non potius Domini deprecator, et uester qualiscumque exhortator. Absit a me, ut insultem. Auertat Deus a corde meo, et a dolore conscientie mee. Ibi multos fratres non habuimus? non adhuc habemus? Portio peregrinantis Ierusalem ciuitatis non ibi magna degit? non ibi temporalia pertulit [2 1Kb] ? sed eterna non perdidit. Quid ergo dico, cum de illa non taceo, nisi quia falsum est quod dicunt de Christo nostro, quod ipse Romam perdiderit, quod dii lapidei Romam tuebantur et lignei? Adde pretium, erei. Adde plus, argentei et aurei: Idola gentium argentum et aurum. Non dixit, Lapis; non dixit, Lignum; non dixit, Testa: sed quod pro magno habent, argentum et aurum. Tamen ipsum argentum et aurum oculos habent, et non uident . Dii aurei et dii lignei ad pretium dispares sunt: ad habere oculos et non uidere, pares sunt. Ecce qualibus Romam docti homines custodibus commiserunt, habentibus oculos, et non uidentibus. Aut si Romam seruare potuerunt, quare ipsi ante perierunt? Inquiunt: Tunc periit Roma. Tamen perierunt. Non, inquiunt, ipsi perierunt, sed simulacra eorum. Quomodo ergo custodirent tecta uestra, qui non potuerunt custodire simulacra sua? Alexandria olim tales deos perdidit. Constantinopolis ex quo condita est in magnam ciuitatem, quoniam a christiano imperatore condita est, olim deos ipsos falsos perdidit: et tamen et creuit, et crescit, et manet. Quamdiu uult Deus, manet. Non enim et illi ciuitati, quia hoc dicimus, eternitatem promittimus. Carthago in nomine Christi manet, et olim euersa est Celestis [3 1Kb] , quia non fuit celestis, sed terrestris.



CAPUT X.

13. Euersis idolis non exinde Romanam cladem accidisse. Et illud quod dicunt non est uerum, quia continuo diis perditis Roma capta est, afflicta est. Prorsus non est uerum: ante simulacra ipsa euersa sunt; et sic uicti sunt Gothi cum Rhadagayso. Mementote, fratres, mementote: non est longum, pauci anni sunt  , recordamini. Euersis in urbe Roma omnibus simulacris, Rhadagaysus rex Gothorum cum ingenti exercitu, multo numerosiore quam Alarici fuit, uenit. Paganus homo erat Rhadagaysus: Ioui sacrificabat quotidie. Nuntiabatur ubique quod a sacrificiis non desisteret Rhadagaysus. Tunc omnes isti: Ecce nos non sacrificamus, ille sacrificat, uinci  habemus a sacrificante, quibus non licet sacrificare. Deus ostendens quia non in istis sacrificiis est ipsa temporalis salus, ipsa regna terrena, uictus est Rhadagaysus, adiuuante Domino, miro modo. Postea uenerunt Gothi non sacrificantes, etsi fide christiana non Catholici, tamen idolis inimici; uenerunt idolis aduersantes, et ipsi ceperunt: uicerunt de idolis presumentes, et perdita idola adhuc querentes, et perditis adhuc sacrificare cupientes. Sed ibi erant et nostri, et afflicti sunt: sed nouerant dicere, Benedicam Dominum in omni tempore . Afflicti sunt in regno terreno: sed regnum celorum non perdiderunt: imo ad illud capessendum exercitatione tribulationum meliores effecti sunt. Et si in tribulationibus non blasphemauerunt, tanquam integra uasa de fornace exierunt, et dominica benedictione repleti sunt. Isti autem blasphematores, terrena sectantes, terrena desiderantes, in terrenis spem ponentes, cum ista uelint nolint perdiderint, quid tenebunt? ubi remanebunt? Foris nichil, intus nichil: inanis arca, inanior conscientia. Ubi requies? ubi salus? ubi spes? ueniant ergo, desinant blasphemare, discant adorare: scorpii pungentes a gallina comedantur, in corpus traiicientis conuertantur; in terra exerceantur, in celo coronentur.



SERMO CuI [* 1Kb]  . De uerbis Euangelii Luce, Nunc uos, Pharisei, quod foris est paropsidis lauatis, etc., cap. XI, u\. 39-42.



CAPUT PRIMUM.

1. Phariseorum exterior mundities. Audistis sanctum Euangelium, quomodo Dominus iehsu, in eo quod Phariseis dicebat, suos utique discipulos commonebat, ne in corporis mundatione putarent esse iustitiam. Omni enim die Pharisei, antequam pranderent, abluebant se aqua: quasi quotidiana lauatio possit cordis esse mundatio. Denique quales essent, ostendit. Ille dicebat qui uidebat: non enim tantum facies eorum, sed etiam interiora cernebat. Denique ut hoc sciatis, ille Phariseus cui respondit Christus, apud se ipsum cogitauit, uoce non sonuit, et ille tamen audiuit. Apud se enim reprehendit Dominum Christum, quia sic uenit ad conuiuium eius non lotus. Ille cogitabat, hic audiebat, ideo respondebat. Quid ergo respondit? Nunc uos, Pharisei, quod foris est paropsidis lauatis: intus autem pleni estis dolo et rapina. O uenire ad prandium! quomodo non pepercit [1 1Kb] homini a quo fuerat inuitatus? Magis obiurgando pepercit, ut correcto in iudicio parceret. Deinde quid ostendit nobis? Quia et Baptismum, quod semel adhibetur, per fidem mundat. Fides autem intus est, non foris. Unde dicitur et legitur in Actibus Apostolorum, Fide mundans corda eorum . Et apostolus Petrus in Epistola sua ita loquitur: Sic, inquit, et uobis dedit similitudinem de arca Ne, quomodo octo anime salue facte sunt per aquam. Et adiunxit: Sic et uos simili forma Baptisma saluos faciet; non carnis depositio  sordium, sed conscientie bone interrogatio . Hanc conscientie bone interrogationem Pharisei contemnebant, et quod erat foris lauabant: intus inquinatissimi permanebant.



CAPUT II.

2. Eleemosyna an sine fide mundare possit. Et quid eis ait postea? uerumtamen date eleemosynam, et ecce omnia munda sunt uobis. Laudata est eleemosyna, facite et probate. Sed paulisper attendite: Phariseis dictum est. Pharisei isti Iudei erant, quasi egregii Iudeorum. Nobiliores enim atque doctiores tunc Pharisei uocabantur. Baptismo Christi abluti non erant: in Christum Filium Dei unigenitum, qui inter illos ambulabat, et ab eis non agnoscebatur, nondum crediderant. Quomodo ergo eis dicit, Date eleemosynam, et ecce omnia munda sunt uobis? Si audirent illum Pharisei, et darent eleemosynas, iam secundum uerbum eius munda illis essent omnia; quid opus erat ut crederent in eum? Si autem mundari non possent, nisi credentes in eum qui fide mundat cor; quid est, Date eleemosynam, et ecce omnia munda sunt uobis? Attendamus, et forte ipse exponit?

3. Eleemosyne Phariseorum insufficientes. Cum hec dixisset, sine dubio cogitauerunt illi quia dabant eleemosynas. Et quomodo dabant? Omnia sua decimabant, de omnibus suis fructibus decimam partem detrahebant, et ipsam dabant. Non facile hoc aliquis facit Christianus. Ecce quod faciebant Iudei. Non triticum solum, sed et uinum et oleum: neque hoc solum, sed etiam et res contemptibiles propter preceptum Dei, cuminum, rutam, mentam et anethum totum decimabant: id est, decimam partem detrahebant, et eleemosynas dabant. Credo ergo quia reuocauerunt ad se, et putauerunt Dominum Christum inaniter loqui, quasi eis qui non facerent eleemosynas: cum ipsi scirent opera sua, quod et minutissima et contemptibilia fructuum suorum decimabant, et eleemosynas dabant. Irriserunt illum apud se talia dicentem, quasi hominibus qui eleemosynas non facerent.



CAPUT III.

Hoc Dominus sciens, continuo subiunxit: uerumtamen ue uobis, Scribe et Pharisei, qui decimatis mentam, cuminum et rutam, et omne olus. Ut sciatis, noui eleemosynas uestras. Certe iste sunt eleemosyne uestre, iste sunt decime: etiam minuta queque et contemptibilia fructuum uestrorum decimatis: Et relinquitis grauiora Legis, iudicium et caritatem. Attendite. Reliquistis iudicium et caritatem, et decimatis olera. Non est hoc facere eleemosynam. Et hec, inquit, oportet facere, et illa non omittere. Que facere? Iudicium et caritatem, iustitiam et misericordiam; et illa non omittere. Facite illa: sed ista preponite.



CAPUT Iu.

4. uera eleemosyna que fieri iubetur. Si hec ita sunt, quid illis dixit, Facite eleemosynam, et ecce omnia munda sunt uobis? Quid est, Facite eleemosynam? Facite misericordiam. Quid est, Facite misericordiam? Si intelligis, a te incipe. Quomodo enim es misericors alteri, si crudelis sis tibi? Date eleemosynam, et omnia munda sunt uobis. Facite ueram eleemosynam. Quid est eleemosyna? Misericordia, Audi  Scripturam: Miserere anime tue placens Deo . Fac eleemosynam, miserere anime tue placens Deo. Mendicat ante te anima tua, redi ad conscientiam tuam. Quicumque male uiuis, quicumque infideliter uiuis, redi ad conscientiam tuam: et ibi inuenis mendicantem animam tuam, inuenis egentem, inuenis pauperem, inuenis erumnosam, inuenis forte nec egentem, sed egestate obmutescentem. Nam si mendicat, esurit iustitiam. Quando inueneris talem animam tuam , fac prius eleemosynam, da illi panem. Quem panem? Si Phariseus interrogaret, diceret illi Dominus: Fac eleemosynam cum anima tua. Hoc enim illi dixit; sed ille non intellexit, quando enarrauit illis eleemosynas quas faciebant, et putabant latere Christum; et ait illis: Noui quia facitis; decimatis mentam et anethum, cuminum et rutam: sed ego alias eleemosynas loquor: contemnitis iudicium et caritatem. In iudicio et caritate fac eleemosynam cum anima tua. Quid est in iudicio? Respice, et inueni; displice tibi, pronuntia in te. Et quid est caritas? Dilige Dominum Deum in toto corde tuo, et tota anima tua, et tota mente tua; dilige proximum tuum tanquam te ipsum : et fecisti misericordiam prius cum anima tua, in conscientia tua. Hanc autem eleemosynam si pretermittis, da quod uis, dona quantum uis; retrahe de fructibus tuis, non decimas, sed dimidias; nouem partes da, et unam tibi dimitte: nichil facis, quando tecum non facis, et tecum pauper es. Anima tua uescatur, ne fame pereat. Da illi panem. Quem panem, inquit? Ipse tecum loquitur. Tu si audires, et intelligeres, et crederes Domino [1 1Kb] , ipse tibi diceret: Ego sum panis uiuus, qui descendi de celo . Nonne istum panem primum dares anime tue, et faceres cum illa eleemosynam? Si ergo credis, debes facere, ut prius pascas animam tuam. Crede in Christum; et mundabuntur que intus sunt, et que foris sunt munda erunt. Conuersi ad Dominum [2 1Kb] , etc.



SERMO CuII [* 1Kb]  . De uerbis Euangelii Luce, Dico uobis, abstinete ab omni auaritia. Cap. XII, u\. 13-21.



CAPUT PRIMUM.

1. Preceptum de cauenda omni auaritia. Qui Deum timetis, non dubito quin uerbum eius cum timore audiatis, et cum hilaritate faciatis; ut quod promisit, modo speretis, post accipiatis. Dominum modo audiuimus precipientem nobis, Christum Iesum filium Dei. Precepit nobis ueritas, que nec fallit, nec fallitur: audiamus, timeamus, caueamus. Quid ergo precepit? Dico, inquit, uobis, abstinete ab omni auaritia. Quid est, ab omni auaritia? Quid est, ab omni? Quare addidit, ab omni? Posset enim sic dicere, Cauete ab auaritia. Pertinuit ad eum, ut  adderet, ab omni; et diceret, Cauete ab omni auaritia.

2. Qua occasione datum a Christo. Quare hoc dixerit, uelut occasio ipsa unde natus est sermo, apparet nobis in sancto Euangelio. Interpellauit enim eum quidam contra fratrem suum, qui totum patrimonium abstulerat, et fratri suo partem suam non reddebat. Quam bonam ergo causam habuerit iste interpellator, aduertitis. Non enim rapere querebat aliena, sed sua a parentibus sibi relicta querebat: ipsa Domino interpellato et iudicante poscebat. Habebat iniquum fratrem: sed iustum iudicem inuenerat contra iniquum fratrem. Deberet ergo perdere in tam bona causa istam occasionem? Aut quis diceret fratri eius, Redde partem suam fratri tuo, si Christus non diceret? Ille iudex hoc dicturus erat, quem forte frater ditior et raptor premio corrumpebat? Miser ergo et paternis opibus destitutus tali ac tanto iudice inuento accedit, interpellat, rogat, causam suam breuissime exponit. Utquid enim opus erat causam perorare, quando ei loquebatur, qui cor poterat et uidere? Domine, inquit, dic fratri meo, ut diuidat mecum hereditatem. Non ei dixit Dominus, ueniat frater tuus. Sed nec misit, ut adesset, aut cum adfuisset, interpellatori dixit, Proba quod dicebas. Petebat dimidiam hereditatem, petebat in terra dimidiam: in celo Dominus offerebat totam. Plus Dominus dabat, quam ille postulabat.



CAPUT II.

3. Diuisor hereditatis Christus esse nolens quid doceat. Donatiste notantur.---Dic fratri meo, ut diuidat mecum hereditatem. Causa iusta, causa breuis. Sed audiamus et iudicantem et docentem. Homo, ait, Homo: qui enim pro magno habes istam hereditatem, quid es nisi homo? uolebat illum facere aliquid plus quam est homo. Quid plus illum uolebat facere, cui uolebat auaritiam tollere? Quid eum plus uolebat facere? Dico uobis: Ego dixi, dii estis, et filii Altissimi omnes . Ecce quod eum uolebat facere, inter deos numerare qui auaritiam non habet [1 1Kb] . Homo, quis me constituit diuisorem inter uos? Et Paulus apostolus seruus ipsius, quando dicebat, Obsecro uos, fratres, ut idipsum dicatis omnes, et non sint in uobis schismata, nolebat esse diuisor. Denique monuit eos qui ad ipsius nomen currebant, et Christum diuidebant: Unusquisque uestrum dicit, Ego sum Pauli, ego Apollo, ego Cephe, ego Christi. Diuisus est Christus? Numquid Paulus pro uobis crucifixus est? aut in nomine Pauli baptizati estis ? uidete ergo, quam mali sint homines, qui uolunt esse diuisum, qui noluit esse diuisor. Quis me, inquit, constituit diuisorem inter uos?



CAPUT III.

4. Auaritie damnatur qui uel sua cupide seruat, Petisti beneficium: audi consilium. Ego dico uobis, cauete ab omni cupiditate. Forte, inquit, tu auarum et cupidum diceres, si quereret aliena: ego autem dico, cupide et auare non appetas nec tua. Hoc est, ab omni. Cauete, inquit, ab omni auaritia. Magnum pondus. Si forte hoc pondus infirmis imponitur; rogetur ut qui imponit, uires dare dignetur.  Non enim leuiter habendum est, fratres mei, quando Dominus noster, Redemptor noster, Saluator noster, qui mortuus est pro nobis, qui sanguinem suum pretium dedit, ut redimeret nos, aduocatus et iudex noster; non est leue, quando dicit, Cauete. Nouit ille quantum mali sit: nos non nouimus; illi credamus. Cauete, inquit. Quid? unde? Ab omni auaritia. Meum seruo, non alienum tollo. Cauete ab omni auaritia. Non solum auarus est qui rapit aliena; sed et ille auarus est qui cupide seruat sua. Sed si sic culpatur qui cupide seruat sua; quomodo damnatur qui rapit aliena? Cauete, inquit, ab omi cupiditate: quia non in abundantia hominis est uita eius ex his que ibi habet. Multa qui recondit, quantum inde tollit ut uiuat? Cum tulerit inde, et quodam modo cogitatione separauerit quod sufficiat unde uiuat, uideat cetera cui remaneant: ne forte cum seruas unde uiuas, colligas unde moriaris. Ecce Christus, ecce ueritas, ecce seueritas. Cauete, dicit ueritas: Cauete, dicit seueritas. Si non amas ueritatem, time seueritatem. Non in abundantia hominis est uita eius ex his que habet. Crede illi, non te fallit. Contra tu dicis? Imo in abundantia hominis est uita eius ex his que habet. Ille te non fallit: tu te fallis.



CAPUT Iu.

5. Diues imprudens qui reseruare proponit, non erogare. Ex hac ergo occasione, quia interpellator ille partem suam querebat, non alienam inuadere cupiebat, nata est ista sententia Domini, ut non diceret, Cauete ab auaritia, sed adderet, ab omni auaritia. Parum fuit: dat alterum exemplum de quodam diuite, cui successerat regio. Erat, inquit, homo diues, cui successerat regio. Quid est, successerat? Magnos fructus attulerat regio quam possidebat. Quam magnos fructus? Ut non inueniret ubi poneret: factus est subito per abundantiam angustus, auarus antiquus. Quot enim anni iam transierant, et tamen horrea illa suffecerant? Tantum ergo natum est, ut loca non sufficerent que solebant. Et querebat consilium miser, non quomodo erogaret quod plus natum erat, sed quomodo reseruaret: et cogitando inuenit consilium. Quasi sapiens sibi uisus est, inueniendo consilium. Prudenter cogitauit, sapienter uidit. Quid uidit sapienter? Destruam, inquit, horrea uetera, et faciam noua ampliora, et implebo ea: et dico anime mee. Quid dicis anime tue? Anima, habes multa bona in annos plurimos reposita, requiesce, manduca, bibe, epulare. Hoc dixit sapiens inuentor consilii anime sue.



CAPUT u.

6. Anime consulendum non ut habeat bona, sed ut ipsa sit bona. Et Deus ad illum: qui nec cum stultis loqui dedignatur. Aliquis uestrum forte dicat: Et quomodo Deus cum stulto locutus est? O fratres mei, cum quantis stultis hic loquitur, quando Euangelium recitatur? Quando lectum est, qui audiunt et non faciunt, stulti non sunt? Quid ergo ait Dominus? Quia ille sibi iterum in inueniendo consilio sapiens uidebatur: Stulte, inquit; Stulte, qui tibi sapiens uideris: Stulte, qui dixisti anime tue, Habes multa bona reposita in annos plurimos: hodie repetitur a te anima tua. Cui dixisti, Habes multa bona; hodie repetitur, et nullum habet bonum. Contemnat hec  bona, et sit ipsa bona; ut quando repetitur, exeat secura. Quid enim est iniquius homine, qui multa bona habere uult, et bonus ipse esse non uult? Indignus es qui habeas, qui non uis esse quod uis habere. Numquid enim uis habere uillam malam? Non utique, sed bonam. Numquid uxorem malam? Non, sed bonam. Numquid denique casulam malam? Numquid uel caligam malam? Quare animam solam malam? Non hic dixit stulto huic uana cogitanti, horrea edificanti, et uentres pauperum non uidenti; non illi ait, Hodie anima tua rapietur ad gehennam: nichil horum dixit; sed, repetitur a te. Non tibi dico anima tua quo sit itura: hinc tamen ubi illi tanta seruas, uelis nolis, est migratura. Ecce, stulte, cogitasti implere horrea noua maiora, quasi non sit quid inde fiat.



CAPUT uI.

7. Signum Christi in fronte intus portantes securi sunt inter malos. Sed fortasse ille nondum fuit christianus. Nos audiamus, fratres, quibus credentibus Euangelium recitatur, a quibus qui illa dixit adoratur, cuius signum a nobis in fronte portatur, et in corde habetur. Interest enim plurimum ubi habeat homo signum Christi, utrum in fronte, an et in fronte et in corde. Audistis quid hodie Ezechiel [1 1Kb] sanctus propheta loquebatur, quemadmodum antequam mitteret Deus exterminatorem populi iniqui, misit primitus signatorem, et ait illi: uade, et da signum in frontibus eorum qui gemunt et merent de peccatis populi mei, que fiunt in medio eorum. Non dixit, que fiunt extra ipsos  ; sed, in medio eorum. Gemunt tamen et merent: et ideo signati sunt in fronte; in fronte interioris hominis, non exterioris. Est enim frons in facie, est frons in conscientia. Denique aliquando quando interior frons pulsatur, exterior obrubescit: aut pudore obrubescit, aut timore pallescit. Est ergo frons hominis interioris. Ibi signati sunt illi, ne uastarentur: quia etsi peccata que fiebant in medio eorum, non corrigebant; tamen dolebant, et ipso se dolore separabant; et separati Deo, oculis hominum mixti erant. Signantur occulte, non leduntur aperte. Mittitur postea uastator, et dicitur ei: uade, uasta, non parcas minoribus, maioribus, masculis, feminis: sed ad eos qui habent in fronte signum, non appropinques . Quanta securitas uobis data est, fratres mei, qui estis in hoc populo gementes, et merentes iniquitates que fiunt in medio uestrum, et non facientes?



CAPUT uII.

8. Omnis auaritia, ne peccetur, precidenda. Ut autem iniquitates non faciatis, Cauete ab omni auaritia. Dico uobis latius, quid est ab omni auaritia. In libidine auarus est, cui uxor non sufficit sua. Et ipsa idololatria dicta est auaritia: quia et in ipsa diuinitate auarus est, cui non sufficit Deus unus et uerus. Que sibi facit multos deos, nisi auara anima? Que sibi facit martyres falsos, nisi auara anima  Cauete ab omni auaritia. Ecce amas tua, et iactas te. quia non queris aliena: uide quid mali facias non  audiendo Christum dicentem, Cauete ab omni auaritia. Ecce amas tua, non tollis aliena: de labore habes, de iustitia habes: heres relictus es, donauit tibi quem promeruisti: nauigasti, periclitatus es, fraudem non fecisti, mendacium non iurasti, quod Deus uoluit acquisisti: et seruas cupide tanquam in bona conscientia, quia non habes de malo, et non queris aliena. Si non audieris illum qui dixit, Cauete ab omni auaritia, audi quanta mala facturus es propter tua. Ecce contigit, uerbi gratia, ut fieres iudex. Non corrumperis, quia non queris aliena: nemo tibi dat premium, et dicit, Iudica contra aduersarium meum. Absit; homo qui non queris aliena, quando tibi hoc persuaderi potest? uide quid mali facturus sis propter tua. Ille qui uult ut male iudices, et pro ipso feras sententiam contra aduersarium ipsius, forte potens homo est, et potest tibi calumniam facere, ut perdas tua. Attendis potentiam ipsius, cogitas illam, cogitas tua que seruas, que amas: non que possedisti, sed quibus male inhesisti. Attendis uiscum tuum, propter quod liberas uirtutis non habes pennas: et dicis apud te ipsum, Offendo hominem istum, multum potest ad tempus; suggeret de me mala, et proscribor, et perdo quod habeo. Iudicaturus es male, non cum queris aliena, sed cum seruas tua.



CAPUT uIII.

9. Rursus de periculo auari uel sua cupide seruantis. Da mihi hominem qui audiuit Christum, da mihi hominem qui cum timore audiuit, Cauete ab omni cupiditate: et non mihi dicat, Ego homo pauper sum, plebeius, mediocris, gregalis; quando spero me iudicem futurum? Non timeo istam tentationem, cuius periculum ante oculos posuisti. Ecce dico et pauperi quid timere debeat. uocat te diues et potens, ut pro illo dicas falsum testimonium. Quid facturus es modo? Dic mihi. Habes bonum peculium: laborasti, acquisisti, seruasti. Exigit ille: Dic pro me falsum testimonium, et tantum et tantum dono tibi. Tu qui non queris aliena: Absit a me, inquis: non quero quod mihi noluit Deus dare, non accipio; recede a me. Non uis accipere quod do? quod habes tollo. Ecce modo te proba, modo te interroga. Quid me attendis? Intus te attende, intus te uide, intus te examina; sede ad te, et constitue te ante te, et in equuleum precepti Dei extende te, et timore torque te, et noli te palpare: responde tibi. Ecce si hoc quisquam minetur, quid facies? Tollo tibi quod cum tanto labore acquisisti, nisi pro me falsum testimonium dixeris. Da illum [1 1Kb] : Cauete ab omni auaritia. O serue meus, dicet tibi, quem redemi et liberum feci, quem de seruo fratrem adoptaui, quem in corpore meo membrum posui, audi me: Tollat quod acquisisti, me tibi non tollet. Ne pereas, seruas tua? Nonne tibi dixi, Cauete ab omni cupiditate?



CAPUT IX.

10. Auaritia uite etiam ipsa cauenda. Ecce turbaris, ecce fluctuas: cor tuum quasi nauis tempestatibus  quatitur. Dormit Christus: excita dormientem, et non patieris tempestatem seuientem. Ipsum excita, qui nichil hic habere uoluit, et totum habes, qui usque ad crucem pro te peruenit, cuius nudi atque pendentis ossa ab insultantibus numerata sunt: et caue ab omni auaritia. Parum est auaritia pecunie: caue auaritiam uite. Horrenda auaritia, metuenda auaritia. Aliquando homo contemnit quod habet, et dicit: Non dico falsum testimonium. Non dico, dicis mihi? Tollo quod habes. Tolle quod habeo: non tollis quod intus habeo. Non enim pauper remanserat qui dicebat: Dominus dedit, Dominus abstulit; sicut Domino placuit, ita factum est; ergo sit nomen Domini benedictum. Nudus exii de utero matris mee, nudus reuertar in terram . Nudus foris, intus uestitus. Nudus foris a pannis, et putribilibus pannis; intus uestitus. Unde? Sacerdotes tui induantur iustitia . Sed quid si dicat, cum contempseris ea que possides, quid si dicat: Occido te? Responde illi, si Christum audisti: Occides me? Melius tu occides [1 1Kb] carnem meam, quam ego per linguam falsam animam meam. Quid facturus es mihi? Occisurus es carnem: exit anima libera, in fine seculi et ipsam quam contempsit carnem receptura. Quid ergo mihi facturus es? Si autem falsum testimonium dixero pro te, de lingua mea occido me; et non in carne occido me: Os enim quod mentitur, occidit animam . Forte hoc non dicis. Unde non dicis? uiuere uis: plus uis uiuere, quam Deus constituit? Certe caues ab omni auaritia? Huc usque Deus uoluit ut uiuas, quo usque iste ad te accessit. Forte te occisurus est, ut martyrem faciat. Noli habere cupiditatem uiuendi; et non habes eternitatem moriendi [2 1Kb] ? uidetis quia ubique auaritia illa, cum plus uolumus quam opus est, facit nos peccare? Caueamus ab omni auaritia, si uolumus frui eterna sapientia.



SERMO CuIII [* 1Kb]  . De uerbis Euangelii Luce, cap. XII, 35, 36, Sint lumbi uestri accincti, et lucerne ardentes, et uos similes, etc., deque uerbis Psalmi XXXIII, 12-15, Quis est homo qui uult uitam, etc.



CAPUT PRIMUM.

1. De exspectando aduentu Domini. Christiani quare facti sumus. Seculum istud non amandum. Dominus noster iehsu Christus et uenit ad homines, et abscessit ab hominibus, et uenturus est ad homines. Et tamen hic erat quando uenit, nec recessit quando abscessit, et ad eos uenturus est quibus dixit; Ecce ego uobiscum sum usque ad consummationem seculi . Secundum formam ergo serui, quam suscepit pro nobis, quodam tempore natus est, et occisus est, et resurrexit, et non iam moritur, nec mors ei ultra dominabitur : secundum diuinitatem autem, qua equalis est Patri, in hoc mundo erat, et mundus per ipsum factus est, et mundus eum non cognouit .  De hoc audistis modo Euangelium, quid monuerit nos [1 1Kb] , cautos nos faciens, et uolens esse expeditos et paratos ad exspectanda nouissima: ut post nouissima, que sunt in hoc seculo metuenda, succedat requies, que non habet finem. Beati qui participes facti fuerint. Erunt autem tunc securi, qui modo non sunt securi: et iterum tunc timebunt, qui modo timere nolunt. Ad hanc exspectationem et propter hanc spem christiani facti sumus. Nonne spes nostra est de hoc seculo? Non amemus seculum. Ab amore seculi huius uocati sumus, ut aliud seculum speremus et diligamus. In hoc abstinere nos debemus ab omnibus illicitis concupiscentiis, hoc est, lumbos accinctos habere debemus: et feruere et lucere in operibus bonis, hoc est, lucernas ardentes habere. Dixit enim ipse Dominus discipulis suis alio loco Euangelii: Nemo accendit lucernam, et ponit eam sub modio, sed super candelabrum, ut luceat omnibus qui in domo sunt. Et ut ostenderet unde dicebat, subiecit et ait: Sic luceat lumen uestrum coram hominibus, ut uideant bona facta uestra, et glorificent Patrem uestrum qui in celis est .



CAPUT II.

2. Tria in Euangelio commendata. Ideo lumbos nostros accinctos esse uoluit, et lucernas ardentes. Quid est, lumbos accinctos? Declina a malo. Quid est lucere? quid est lucernas ardentes habere? Hoc est, Et fac bonum. Quid est quod adiunxit et ait, Et uos similes estote hominibus exspectantibus dominum suum quando ueniat a nuptiis: nisi quod in illo psalmo sequitur, Inquire pacem, et sequere eam? Hec tria, hoc est, abstinentia a malo, et operatio boni, et spes premii eterni, commemorata sunt in Actibus Apostolorum, ubi scriptum est, Quia docebat eos Paulus de continentia, de iustitia, et spe uite eterne . Ad continentiam pertinet, Sint lumbi uestri accincti. Ad iustitiam pertinet, Et lucerne ardentes [2 1Kb] . Ad exspectationem Domini pertinet, que est spes uite eterne. Ergo, Declina a malo, hec est continentia, hi sunt lumbi accincti: Et fac bonum, hec est iustitia, he sunt lucerne ardentes: Quere pacem et sequere eam, hec est exspectatio futuri seculi: ergo, Similes estote hominibus expectantibus dominum suum quando ueniat a nuptiis.



CAPUT III.

3. Dies boni frustra hic queruntur. Diu uiuere, quid. Habentes autem ista precepta et promissa, quid querimus in terra dies bonos, ubi eos inuenire non possumus? Scio enim quia eos queritis, quando aut egrotatis, aut in tribulationibus estis, que abundant in isto seculo. Quoniam quando etas uergit ad finem, et senex plenus est querelis, et nullis gaudiis. Inter omnes tribulationes, quibus conteritur genus humanum, non querunt homines nisi dies bonos, et uitam uolunt longam, quam hic  habere non possunt. Quia et longa hominis uita tanta breuitate constringitur ad uniuersi seculi illius latitudinem, quasi una gutta ad uniuersum mare comparetur [1 1Kb] . Quid ergo est uita hominis, etiam illa que longa dicitur? Longam uitam dicunt, que in seculo isto breuis est: et, sicut dixi, abundant gemitus usque ad decrepitam senectutem. Hoc totum modicum et breue est: et tamen quomodo queritur ab hominibus? Quanta diligentia, quanto labore, quanta cura, quanta uigilantia, quanto opere querunt homines ut diu hic uiuant et senescant? Ipsum autem diu uiuere quid est, nisi ad finem currere? Habuisti hesternum diem, habere uis et crastinum diem. Sed cum iste transierit et crastinus, minus illum habes. Ideo optas ut lucescat dies, ut propinquet tibi quo tu non uis peruenire. Exhibes aliquam solemnitatem amicis tuis, audis ibi a bene optantibus dici tibi, Multos annos uiuas: uis ut ueniat quod illi dixerunt. Quid? Ut ueniant anni et anni, et non uis ueniat finis annorum? Studia tua contraria sunt: ambulare uis, et peruenire non uis.



CAPUT Iu.

4. uita et dies boni ubi querendi. uerumtamen, ut dixi, si tanta cura inest hominibus, ut quotidianis, magnis perpetuisque laboribus cupiant, ut tardius moriantur; quanta cura agendum est, ut nunquam moriantur? Inde nemo uult cogitare. Quotidie queruntur in isto seculo dies boni, ubi non inueniuntur: et nemo uult sic uiuere, ut illuc perueniat ubi inueniuntur. Ideo admonet eadem Scriptura, et dicit: Quis est homo qui uult uitam, et diligit uidere dies bonos? Sic interrogauit Scriptura, ut sciret quid illi responderetur: sciens quod omnes homines uitam quererent, et dies bonos. Pro desiderio ipsorum interrogauit, tanquam sibi de omnium corde responderetur, Ego uolo: sic dixit, Quis est homo qui uult uitam, et diligit uidere dies bonos? Quemadmodum etiam ista hora, qua uobis loquor cum audistis me dixisse, Quid est homo qui uult uitam, et diligit uidere dies bonos? omnes respondistis in corde uestro, Ego. Nam et ego qui uobiscum loquor, uitam uolo et dies bonos: quod queritis uos, hoc quero et ego.



CAPUT u.

5. Idem tractatur argumentum. Quomodo si aurum nobis omnibus esset necessarium, et ego ad aurum una uobiscum peruenire uolens, et esset alicubi in agro uestro, in loco uestre potestati subdito, et uiderem uos querentes aurum, et dicerem uobis, Quid queritis? responderetis mihi, Aurum. Et ego uobis dicerem, Aurum queritis, et ego aurum quero: quod queritis, et ego quero; sed non ibi queritis ubi possimus inuenire. Ergo audite me, ubi possimus inuenire: uobis non tollo, locum uobis ostendo: imo sequamur omnes eum qui nouit ubi sit quod querimus. Sic et nunc, quia desideratis uitam et dies bonos, non possumus uobis dicere, Nolite desiderare uitam et dies bonos: sed illud dicimus, Nolite hic querere in hoc seculo uitam et dies bonos, ubi boni esse non possunt. Nonne uita ipsa morti  similis est? Dies autem ipsi properantes transeunt; quia hodiernus dies hesternum exclusit: crastinus ideo nascitur, ut excludat hodiernum. Ipsi dies non stant: tu quare cum illis uis stare? Desiderium ergo uestrum, quo uultis uitam et dies bonos, non solum non reprimo, sed etiam uehementius accendo. Prorsus querite uitam, querite dies bonos: sed ubi possunt inueniri, ibi querantur.



CAPUT uI.

6. Quid agendum ut obtineantur dies boni. uita, et dies boni. uultis enim audire mecum consilium eius, qui nouit ubi sint dies boni, et ubi sit uita? Audite non a me, sed mecum simul. Ait enim nobis quidam: uenite, filii, audite me. Et concurramus, et stemus, et aures arrigamus, et corde intelligamus Patrem qui dixit, uenite, filii, audite me; timorem, inquit, Domini docebo uos. Et quam rem uult docere, et cui rei utilis est timor Domini, sequitur: Quis est homo qui uult uitam, et diligit uidere dies bonos? Respondemus omnes, Nos uolumus. Quod sequitur audiamus. Cohibe linguam tuam a malo, et labia tua ne loquantur dolum. Modo dic, Ego. Iamdudum quando dicebam, Quis est homo qui uult uitam, et diligit uidere dies bonos? omnes respondebamus, Ego. Eia respondeat mihi aliquis, Ego. Ergo, Cohibe linguam tuam a malo, et labia tua ne loquantur dolum. Dic modo, Ego. Ergo dies bonos et uitam uis; cohibere linguam tuam a malo non uis, et labia tua ne loquantur dolum? Ad mercedem alacer, ad opus piger. Et cui non operanti redditur merces? Utinam in domo tua uel operanti mercedem reddas. Nam scio quia non operanti non reddis. Quare? Quia nichil operanti nichil debes. Et Deus proposuit mercedem. Quam mercedem? uitam et dies bonos, quam omnes desideramus, et ad quos dies omnes uenire conamur. Promissam mercedem daturus est. Quam mercedem? uitam et dies bonos. Et qui sunt dies boni? uita sine fine, requies sine labore.



CAPUT uII.

7. Lingua cohibenda. Magnam mercedem proposuit: in tanta proposita mercede, uideamus quid iussit. Iam enim mercede tante pollicitationis et amore mercedis accensi, paremus iussioni eius uires nostras, latera, lacertos. Quasi iussurus est onera grandia nos portare, forte aliquid fodere, forte aliquam machinam erigere? Non tibi iussit rem laboriosam, sed membrum quod inter omnia membra cito moues, ipsum tibi precepit cohibere: Cohibe linguam tuam a malo. Non est labor erigere fabricam; et labor est tenere linguam? Cohibe linguam tuam a malo. Noli loqui mendacium, noli loqui criminationes, noli loqui calumnias, noli loqui falsa testimonia, noli loqui blasphemias: Cohibe linguam tuam a malo. uide quomodo irasceris, si quis de te male loquatur. Quomodo irasceris alteri, quando de te male loquitur: sic irascere tibi, quando de altero male loqueris. Labia tua ne loquantur dolum. Quod est intus in corde tuo, hoc dicatur foris. Non aliud pectus tegat, et aliud lingua proferat. Declina a malo, et fac bonum. Nam quomodo dicturus sum ei, uesti nudum, qui adhuc uult spoliare uestitum? Nam qui premit ciuem suum, quomodo  habet suscipere peregrinum? Ergo per ordinem, prius declina a malo, et fac bonum: prius accinge lumbos tuos, et tunc accende lucernam. Et cum hoc feceris, securus exspecta uitam et dies bonos. Quere pacem, et sequere eam: et tunc bona fronte dices Domino, Feci quod iussisti, redde quod promisisti.



SERMO CIX [* 1Kb]  . De uerbis Euangelii Luce, Faciem celi et terre nostis probare, etc., deque istis, Si uadis cum aduersario tuo ad principem, da operam in uia liberari ab illo, etc., cap. XII, u\. 56-59  .



CAPUT PRIMUM.

1. Tempore misericordie utendum ad penitentiam. uitro fragiliores sumus. Euangelium audiuimus, et in eo Dominum eos arguentem, qui faciem celi norunt probare, et tempus fidei regni celorum appropinquantis nesciunt inuenire. Iudeis autem hoc dicebat: sed etiam ad nos sermo peruenit. Dominus autem ipse iehsu Christus Euangelii sui predicationem ita cepit: Agite penitentiam; appropinquauit enim regnum celorum . Similiter et Ioannes Baptista et precursor ipsius ita cepit: Agite penitentiam; appropinquauit enim regnum celorum . Et modo corripit eos Dominus, qui nolunt agere penitentiam, appropinquante regno celorum. Regnum celorum, sicut ipse ait, non ueniet cum obseruatione. Et iterum ipse ait: Regnum celorum intra uos est . Prudenter ergo accipiat unusquisque monita preceptoris, ut non perdat tempus misericordie Saluatoris, que modo impenditur, quamdiu generi humano parcitur. Ad hoc enim parcitur homini, ut conuertatur, et non sit qui damnetur. uiderit Deus quando ueniat finis seculi: est tamen modo tempus fidei. Finis seculi utrum hic aliquem nostrum inueniat, nescio: et fortasse non inueniet. Tempus cuique nostrum, proximum est, quia mortales sumus. Inter casus ambulamus. Si uitrei essemus, minus casus timeremus. Quid fragilius uase uitreo? Et tamen seruatur, et durat per secula. Etsi enim casus uitreo uasi timentur, senectus ei et febris non timetur. Nos ergo fragiliores et infirmiores sumus: quia et casus omnes qui non cessant in rebus humanis, fragilitate utique nostra quotidie formidamus; et si ipsi casus non accedant, tempus ambulat: uitat homo ictum, numquid uitat exitum? uitat que extrinsecus eueniunt, numquid quod intus nascitur pellitur? Denique nunc lumbricos gignunt interiora, nunc morbus quilibet subito occupat: postremo quantumuis homini parcatur, nouissime senectus cum uenerit, non est quo differatur [1 1Kb] .



CAPUT II.

2. Quis sit aduersarius ille cui consentire iubemur. Proinde audiamus Dominum, in nobis ipsis agamus quod precepit. uideamus quis est ille aduersarius, de quo nos terruit, dicens: Si uadis cum aduersario tuo ad principem, da operam in uia liberari  ab illo; ne forte tradat te principi, et princeps ministro, et mittaris in carcerem, unde non exies, donec soluas nouissimum quadrantem. Quis est iste aduersarius? Si diabolus; iam liberati sumus ab illo. Quale pretium pro nobis datum est, ut ab illo redimeremur? De quo dicit Apostolus, loquens de ipsa redemptione nostra: Qui eruit nos de potestate tenebrarum, et transtulit in regnum Filii caritatis sue . Redempti sumus, diabolo renuntiauimus: quomodo dabimus operam liberari ab illo, ne nos iterum captiuos faciat peccatores? Sed non est ipse aduersarius de quo nos Dominus commonet. Alio enim loco alius euangelista sic illud posuit, ut si utraque uerba iungamus, et utraque uerba sibi Euangeliorum duorum comparemus, aduersarium istum cito intelligamus. Ecce enim hic quid dixit? Cum uadis ad principem cum aduersario tuo, da operam in uia liberari ab eo. Alius autem euangelista hoc ipsum sic posuit: Esto consentiens aduersario tuo cito cum es cum illo in uia. Cetera similia sunt: Ne forte aduersarius tradat te iudici, iudex ministro, minister in carcerem . Ambo euangeliste similiter hoc explicauerunt. Unus dixit, Da operam in uia liberari ab illo: alter dixit, Consenti illi. Non enim poteris liberari ab illo, nisi ei consenseris. uis liberari ab illo? Consenti illi. Numquid diabolus est, cui debeat consentire christianus?



CAPUT III.

3. Aduersarius noster, sermo Dei. Queramus ergo istum aduersarium, cui debemus consentire, ne tradat nos iudici, et iudex ministro: queramus illum, et consentiamus illi. Si peccas, aduersarius tuus sermo Dei est  . uerbi causa, forsitan delectat te inebriari: dicit tibi, Noli. Delectat te spectare et nugari: ille dicit tibi, Noli. Delectat te adulterari: dicit tibi sermo Dei, Noli. In quibuscumque peccatis uolueris facere uoluntatem tuam, dicit tibi, Noli. Aduersarius est uoluntatis tue, donec fiat auctor salutis tue [1 1Kb] . O quam bonus aduersarius, quam utilis aduersarius! Non querit nostram uoluntatem, sed utilitatem. Aduersarius est nobis, quamdiu sumus et ipsi nobis. Quamdiu tu tibi inimicus es, inimicum habes sermonem Dei: esto tibi amicus, et concordas cum ipso. Non homicidium feceris: audi, et concordasti. Non furtum facias, audi, et concordasti. Non mechaberis: audi, et concordasti [2 1Kb] . Non falsum testimonium dicas: audi, et concordasti. Non concupiscas uxorem proximi tui: audi, et concordasti. Non concupiscas rem proximi tui : audi, et concordasti. In his omnibus cum tuo isto aduersario concordasti: et tibi quid perdidisti? Non solum nichil perdidisti: sed et te ipsum, qui perieras, inuenisti. uia, uita ista est: si concordauerimus cum illo, si consenserimus illi; finita uia [3 1Kb] , non timebimus iudicem, ministrum, carcerem.



CAPUT Iu.


4. Anni homini magis decedunt, quam accedunt. Quando finitur uia? Non omnibus una hora finitur. Unusquisque habet horam, quando finiat uiam. uia, uita ista dicta est: finisti istam uitam, finisti uiam. Ambulamus; et ipsum uiuere, accedere est. Nisi forte putatis quia tempus accedit, et nos stamus? Non potest fieri. Quomodo accedit tempus, accedimus et nos: et non anni nobis accedunt, sed magis decedunt. ualde errant homines, quando dicunt: Puer iste adhuc minus sapit, accedunt illi anni, et prudens erit. Attende quid dicas. Accedunt, dixisti: ego ostendo quia decedunt, cum tu dicis, Accedunt. Et audi quam facile id probo. Putemus nos scisse annos ipsius ex quo natus est: uerbi gratia, ut bene illi optemus, octoginta annos uicturus est, peruenturus est ad senectutem. Scribe octoginta annos. uixit unum annum: quot habes in summa? quot tenebas? Octoginta. Deduc unum. uixit decem: septuaginta restiterunt. uixit uiginti: sexaginta restiterunt. Certe accedebant: quid est hoc? ueniunt, ut abeant anni nostri: ueniunt, inquam, ut eant. Non enim ueniunt, ut stent nobiscum: sed cum transeunt per nos, terunt nos, et minus minusque ualere nos faciunt. Talis est uia, in qua uenimus. Quid facturi sumus cum aduersario illo, id est, cum sermone Dei? Concorda cum illo. Nescis enim quando uia finiatur. Cum uia finita fuerit, iudex restat, et minister, et carcer. At si seruaueris aduersario tuo bonam uoluntatem, et cum eo consenseris; pro iudice inuenies patrem, pro ministro seuo angelum tollentem in sinum Abrahe, pro carcere paradisum. Quam cito in uia cuncta mutasti, quia tuo aduersario consensisti!



SERMO CX [* 1Kb]  . De uerbis Euangelii Luce, ubi dicitur de arbore ficulnea, per triennium fructum non ferente; ac de muliere habente decem et octo annos in infirmitate, cap. XIII, 6-17: necnon de uerbis Psalmi IX, 20. Exsurge, Domine, non preualeat homo; iudicentur gentes in conspectu tuo  .



CAPUT PRIMUM.

1. Ficus sterilis per triennium quid significet. De arbore ficulnea que triennium habebat et fructum non afferebat, et de muliere que decem et octo annos habebat in infirmitate, quod Dominus donauerit audite. Arbor ficulnea, genus humanum est. Triennium autem, tria sunt tempora: unum ante Legem, alterum sub Lege, tertium sub gratia. Non est autem importunum, ut arbor ficulnea intelligatur genus humanum. Primus enim homo quando peccauit, foliis ficulneis pudenda uelauit : hec uelauit, unde nati sumus, membra. Que enim ante peccatum fuerant glorianda, post peccatum pudenda sunt facta. Denique antea nudi erant, et non confundebantur. Non enim erat unde erubescerent, quando peccatum non precesserat: nec poterant de sui Creatoris operibus erubescere,  quia operibus Creatoris sui bonis nullum adhuc malum opus suum miscuerant. Nondum enim manducauerant de ligno scientie boni et mali, unde manducare prohibiti erant. Postea ergo quam manducauerunt et peccauerunt, natum est de illis genus humanum: id est, homo de homine, obnoxius de debitore, mortalis de mortali, peccator de peccatore. Hos ergo appellat in hac arbore, qui per omne tempus fructum dare noluerunt: et propter hoc imminebat securis radicibus arboris infructuose. Intercedit colonus, differtur supplicium, ut adhibeatur auxilium. Qui autem intercedit colonus, est omnis sanctus, qui intra Ecclesiam orat pro eis qui sunt extra Ecclesiam. Et quid orat? Domine, dimitte illam [1 1Kb] et hoc anno: id est, tempore isto sub gratia, parce peccatoribus, parce infidelibus, parce sterilibus, parce infructuosis. Circumfodio ei, et adhibeo cophinum stercoris: si fecerit fructum, bene; sin autem minus, uenies et amputabis eam. uenies: quando? In iudicio uenies, quando uenturus es iudicare uiuos et mortuos. Interim modo parcitur. Quid est autem fossa? quid est circumfodere, nisi humilitatem et penitentiam docere? Fossa enim humilis terra est. Cophinum stercoris, in bono intellige. Sordes sunt, sed fructum dant. Sordes cultoris, dolores sunt peccatoris. Qui agunt penitentiam, in sordibus agunt: si tamen intelligant, et ueraciter agant. Huic ergo arbori dicitur: Agite penitentiam; appropinquauit enim regnum celorum .



CAPUT II.

2. Mulier decem et octo annis in infirmitate. Homo non de suo, sed de gratia Dei bonus. Quid illa mulier decem et octo annos habens in infirmitate? Sex diebus Deus perfecit opera sua. Ter seni, decem et octo faciunt. Quod ergo significauit triennium in arbore, hoc decem et octo anni in illa muliere. Curua erat, sursum aspicere non poterat: quia Sursum cor, sine causa audiebat. Sed erexit eam Dominus. Est ergo spes, sed filiis, quousque ueniat dies iudicii. Multum sibi dat homo. Et quid est homo? Iustus homo magnum aliquid est homo. Sed tamen iustus homo, gratia Dei est iustus homo. Nam, Quid est homo, nisi quod memor es eius ? uis uidere quid est homo? Omnis homo mendax . Cantauimus, Exsurge, Domine, non preualeat homo. Quid est, non preualeat homo? Nonne Apostoli homines erant? Nonne martyres homines erant? Ipse Dominus iehsu Deus esse non desistens, homo esse dignatus est. Quid est ergo, Exsurge, Domine, non preualeat homo? Si omnis homo mendax: exsurge, ueritas, non preualeat falsitas. Homo ergo, si uult esse aliquid boni, non sit de suo proprio. Si enim de suo esse uoluerit, mendax erit. Si uerax esse uoluerit de Dei, non de suo erit.

3. Prophete uotum, ut non preualeat homo. Ergo, Exsurge, Domine, non preualeat homo. Tantum ualuit mendacium ante diluuium, ut post diluuium octo homines remansissent . Per ipsos terra rursus impleta est hominibus mendacibus, et electus  est populus Dei. Facta sunt miracula multa, prerogata diuina beneficia. Ad terram promissionis perductus est, ab Aegyptiorum seruitute liberatus: Prophete in illo excitati sunt, templum accepit, sacerdotium accepit, unctionem accepit, legem accepit. Sed de ipso postea dictum est, Filii alieni mentiti sunt mihi .



CAPUT III.

Ad extremum missus est ille per Prophetas ante promissus. Non preualeat homo, uel quia Deus factus est homo. Sed etiam ipse faciens diuina contemptus est, prestans tam multa beneficia prehensus est, flagellatus est, suspensus est. Hucusque preualuit homo, Dei Filium prehendere, Dei Filium flagellare, Dei Filium spinis coronare, Dei Filium ligno suspendere. Tantum preualuit homo: sed quousque, nisi quousque depositus de ligno, positus est in sepulcro? Si ibi remansisset, uere homo preualuisset. Sed prophetia ista etiam ipsum Dominum Iesum alloquitur dicens: Exsurge, Domine, non preualeat homo. Domine, in carne uenire dignatus es, uerbum caro factus, uerbum super nos, caro inter nos, uerbum caro inter Deum et hominem: uirginem unde nascereris secundum carnem elegisti, uirginem concipiendus inuenisti, natus uirginem reliquisti. Sed non agnoscebaris: apparebas, et latebas. Apparebat infirmitas, latebat potestas. Hoc totum factum est, ut sanguinem funderes, quod est pretium nostrum. Fecisti tanta miracula, ualetudinibus egrotorum sanitatem tribuisti, beneficia multa prestitisti, et recepisti mala pro bonis. Insultatum est tibi, in ligno pependisti: agitatum est ante te caput ab impiis, et dictum est, Si Filius Dei es, descende de cruce . Itane tu perdideras potentiam, an potius demonstrabas patientiam? Et tamen illi insultauerunt, et tamen illi irriserunt, tamen illi te occiso quasi uictores discesserunt. Ecce in sepulcro iaces: Exsurge, Domine, non preualeat homo. Non preualeat impius inimicus, non preualeat cecus Iudeus. Cum enim crucifigereris, preualuisse sibi uisus est Iudeus cecus. Exsurge, Domine, non preualeat homo. Factum est, omnino factum est. Et quid restat, nisi ut iudicentur gentes in conspectu tuo? Resurrexit enim, sicut nostis, ascendit in celum: inde uenturus est iudicare uiuos et mortuos.



CAPUT Iu.

4. Iudicii uenturi certitudo impletis tot aliis predictionibus. Deus debitor, non ex acceptis, sed ex promissis. Eia arbor infructuosa, non derideas, quia parcitur tibi: dilata est securis, noli esse secura; ueniet, et amputaberis. Crede quia uenturus est. Ista omnia que uides, non erant. Christianus populus toto orbe terrarum aliquando non erat. In prophetia legebatur, in terra non uidebatur: modo autem et legitur, et uidetur. Ipsa Ecclesia sic est completa. Non ei dictum est, uide filia, et audi; sed, Audi et uide . Audi predicta, uide completa. Quomodo ergo, fratres karissimi, non erat natus Christus de uirgine, promissus est, et natus est: non fecerat mirabilia, promissa sunt, et fecit: nondum erat passus, promissum est, et factum  est: non resurrexerat, predictum est, et impletum est: nomen eius per totum mundum non erat, predictum est, et impletum est: idola deleta et fracta non erant, predictum est, et impletum est: heretici impugnantes Ecclesiam non erant, predictum est, et impletum est. Sic et dies iudicii nondum est; sed quia predictus est, implebitur. An fieri potest ut qui in tantis uerax apparuit, de die iudicii mendax sit? Promissorum suorum nobis chirographum fecit. Non debendo enim; sed promittendo debitorem se Deus fecit: id est, non mutuo accipiendo. Non possumus ergo ei dicere, Redde quod accepisti. Quoniam quis prior dedit illi, et retribuetur ei ? Non possumus dicere ei, Redde quod accepisti; sed plane dicimus, Redde quod promisisti.



CAPUT u.

5. Regnum Dei promissum. Inde namque est, quod audemus quotidie dicere, Adueniat regnum tuum : ut adueniente regno eius, et nos cum illo regnemus. Quod nobis his uerbis promissum est: Tunc dicam illis, uenite, benedicti Patris mei, percipite regnum quod uobis paratum est ab origine mundi. Sed plane si fecerimus quod ibi sequitur, Esuriui enim, et dedistis mihi manducare, etc. . Promisit patribus nostris; sed cautionem fecit, quam legeremus et nos. Si faciat nobiscum rationem, qui dignatus est facere cautionem, et dicat, Legite debita mea, hoc est, debita promissionum mearum, et computate que reddidi, computate etiam que debeo: ecce quam multa reddidi; modicum est quod debeo: pro modico quod restat, infidelem me promissorem esse putabitis? quid respondebimus contra manifestissimam ueritatem? Ergo qui sterilis est, agat penitentiam, et faciat fructum dignum penitentie. Qui curuus est, terram intuetur, terrena felicitate letatur, istam solam putat esse uitam beatam, ubi beatus esse possit, aliam non credit: quicumque tam curuus est, erigatur: si per se ipsum non potest, inuocet Deum. Numquid enim et mulier illa per se ipsam erecta est? ue illi esset, si manum ille non porrexisset.



SERMO CXI [* 1Kb]  . De uerbis Euangelii Luce, ubi regnum Dei dicitur simile fermento, quod acceptum mulier abscondit in farine sata tria: deque eo quod ibi scriptum est, Domine, si pauci sunt qui saluantur? Cap. XIII, u\. 21-24.



CAPUT PRIMUM.

1. Tria sata farine. Pauci saluantur. Saluandi multi sunt inter se, sed aliorum comparatione pauci. Tria sata farine, de quibus Dominus loquebatur, genus humanum est. Recolite diluuium: unde ceteri repararentur, tres remanserunt. Tres filios habebat Ne, de ipsis reparatum est genus humanum. Mulier illa sancta que abscondit fermentum, sapientia est. Ecce clamat orbis totus in Ecclesia Dei: Ego cognoui quia magnus est Dominus . Certe pauci sunt qui saluantur. Recolitis  questionem ex Euangelio nobis modo propositam: Domine, dictum est, si pauci sunt qui saluantur? Dominus ad hoc quid? Non ait, Non pauci, sed multi sunt qui saluantur. Non hoc dixit. Sed quid dixit, cum audisset, Si pauci sunt qui saluantur? Contendite intrare per angustam portam. Quando audis ergo, Pauci sunt qui saluantur, confirmauit Dominus quod audiuit. Per angustam portam pauci intrant. Alio loco ipse ait: Arcta uia est et angusta que ducit ad uitam, et pauci sunt qui ingrediuntur per illam: lata autem et spatiosa est uia que ducit ad interitum, et multi sunt qui ambulant per illam . Quid gaudemus ad multitudines? Audite me, pauci. Scio quia multi auditis, et pauci obauditis. Aream uideo, grana quero. Et uix, uidentur grana, quando era trituratur: sed futurum est ut uentiletur. Pauci ergo qui saluantur in comparatione multorum periturorum. Nam ipsi pauci magnam massam facturi sunt. Cum uenerit uentilator ferens uentilabrum in manu sua, mundabit aream suam: frumenta recondet in horreum; paleas autem comburet igni inexstinguibili . Non subsannet palea granum: hoc uerum loquitur, neminem fallit. Estote ergo inter multos multi, sed in comparatione quorumdam multorum pauci. Tanta massa processura est de hac area, ut impleat horreum celi. Non enim contrarius sibi esset Dominus Christus, qui dixit, Pauci sunt qui intrant per angustam portam, multi per latam uiam pereunt: contrarius sibi esset, qui alio loco dixit, Multi ab oriente et occidente uenient . Multi certe pauci: et pauci, et multi [1 1Kb] . Alii ergo pauci, alii multi? Non. Sed ipsi pauci qui multi: pauci in comparatione perditorum, multi in societate Angelorum. Audite, karissimi. Apocalypsis hoc habet scriptum: Post hec uidi ex omni lingua et gente et tribu uenientes cum stolis albis et palmis, multitudinem quam nemo dinumerare potest . Hec est massa sanctorum. Quanto clariore uoce dictura est area uentilata, a turba impiorum et malorum falsorumque christianorum segregata, ad ignes eternos separatis his qui premunt, non tangunt: mulier enim quedam fimbriam tangebat, turba Christum premebat : segregatis ergo omnibus damnandis, massa purgata stans ad dexteram, nullum sibi timens misceri malorum, nullum timens perdere bonorum, regnatura cum Christo, quanta fiducia dictura est, Ego cognoui quia magnus est Dominus?



CAPUT II.

2. Obiurgatio et ad eleemosynam exhortatio. Christianus quis. Si ergo, fratres mei, granis loquor, si agnoscunt quod dico, predestinati in uitam eternam, operibus loquantur, non uocibus. Cogimur loqui uobis quod non debuimus. Inuenire enim in uobis debuimus quod laudaremus, non querere quod admoneremus. Ecce tamen breuiter dico, non immoror. Agnoscite hospitalitatem, per hanc peruentum est ad Deum. Suscipis hospitem, cuius et tu es comes in uia: quia omnes peregrini sumus. Ipse est christianus, qui et in domo sua et in  patria sua peregrinum se esse cognoscit. Patria enim nostra sursum est; ibi hospites non erimus. Nam unusquisque hic, et in domo sua hospes est. Si non est hospes, non inde transeat. Si transiturus est, hospes est. Non se fallat, hospes est: uelit nolit, hospes est. Sed dimittit illam domum filiis suis, hospes hospitibus. Quare? Et in stabulo si esses, non alio ueniente discederes? Hoc facis et in domo tua. Cessit tibi locum pater tuus, cessurus es locum filiis tuis. Nec mansurus manes, nec mansuris relinques. Si omnes transimus, aliquid quod transire non potest operemur: ut cum transierimus, et illo uenerimus unde non transeamus, opera nostra bona ibi inueniamus. Custos est Christus, quid times ne perdas quod erogas? Conuersi ad Dominum, etc.


Et post sermonem:

Quod nouit Charitas uestra, suggerimus. Dies anniuersarius ordinationis domni [1 1Kb] senis Aurelii crastinus illucescit; rogat et admonet per humilitatem meam Charitatem uestram, ut ad basilicam Fausti deuotissime conuenire dignemini. Deo gratias.



SERMO CXII [* 1Kb]  . De uerbis Euangelii Luce, Homo quidam fecit cenam magnam, etc., cap. XIu, u\. 16-24. Habitus in basilica Restituta  .



CAPUT PRIMUM.

1. Iudei ad cenam inuitati, nos ducti et coacti. Lectiones sancte proposite sunt, et quas audiamus, et de quibus aliquid sermonis, adiuuante Domino, proferamus. In lectione apostolica gratie aguntur Domino de fide Gentium, utique ideo, quia ipse fecit. In Psalmo diximus: Deus uirtutum, conuerte nos, et ostende faciem tuam, et salui erimus . In Euangelio, ad cenam uocati sumus: imo alii uocati, nos non uocati, sed ducti; non solum ducti, sed etiam coacti. Sic enim audiuimus, quia Homo quidam fecit cenam magnam. Quis est iste homo, nisi mediator Dei et hominum homo Christus iehsu ? Misit ut uenirent inuitati, quia hora iam uenerat, ut uenirent. Qui sunt inuitati, nisi per premissos uocati Prophetas? Quando? Olim ex quo mittuntur Prophete, inuitant ad cenam Christi. Mittuntur ergo ad populum Isrel. Sepe missi sunt, sepe uocauerunt, ut ad horam cene uenirent. Illi autem inuitantes acceperunt, cenam repudiauerunt. Quid est, Inuitantes acceperunt, cenam repudiauerunt? Prophetas legerunt, et Christum occiderunt. Sed quando occiderunt, tunc nobis cenam nescientes preparauerunt. Parata iam cena, immolato Christo, post resurrectionem Christi commendata quam sciunt fideles, cena Domini, eiusque manibus et ore firmata, missi sunt Apostoli, ad quos missi fuerant ante Prophete. uenite ad cenam.



CAPUT II.

2. Tres excusationes uenire nolentium.  uilla empta, dominatio superba. Excusauerunt qui uenire noluerunt. Et excusauerunt, quomodo [1 1Kb] ? Tres fuerunt excusationes: Unus dixit, uillam emi, eo uidere illam: habe me excusatum. Alius dixit, Iuga boum emi quinque, et eo probare illa: rogo te habe me excusatum. Tertius dixit, Uxorem duxi, habe me excusatum: uenire non possum. Putamus non iste sunt excusationes, que impediunt omnes homines, qui ad istam cenam uenire detrectant? Queramus eas, discutiamus, inueniamus: sed ut caueamus. In uilla empta, dominatio notatur: ergo superbia castigatur. Habere enim uillam, tenere, possidere, homines sibi in illa subdere, dominari delectat. uitium malum, uitium primum. Primus enim homo dominari uoluit, qui dominum habere noluit. Quid est dominari, nisi propria potestate gaudere? Est maior potestas, illi subdamur, ut tuti esse ualeamus. uillam emi, habe me excusatum. Inuenta superbia, uenire noluit.



CAPUT III.

3. Quinque iuga boum, curiositas quinque sensuum. Alius dixit, Quinque iuga boum emi. Nonne sufficeret, Boues emi? Aliquid procul dubio est, quod nos ad querendum et intelligendum obscuritate sui prouocat: et quia clausum est, ut pulsemus, hortatur. Quinque iuga boum, sensus carnis huius. Quinque numerantur sensus carnis huius, quod omnibus notum est; et qui forte non aduertunt, commoniti sine dubio recognoscunt. Sensus ergo carnis huius quinque inueniuntur. In oculis uisus est, auditus in auribus, odoratus in naribus, gustatus in faucibus, tactus in omnibus membris. Alba et nigra et quoquo modo colorata, lucida et obscura uidendo sentimus. Rauca et canora, audiendo sentimus. Suaue olentia et graue olentia, odorando sentimus. Dulcia et amara, gustando sentimus. Dura et mollia, lenia et aspera, calida et frigida, grauia et leuia, tangendo sentimus. Quinque sunt, et iuga sunt. Sed quia iuga sunt, in tribus prioribus sensibus facilius apparet. Duo sunt oculi, due aures, gemine nares: ecce tria iuga. In faucibus, id est, sensu gustandi, geminatio quedam inuenitur, quia nichil gustando sapit, nisi lingua et palato tangatur. uoluptas carnis que ad tactum pertinet, occultius geminatur. Est enim et forinsecus et intrinsecus. Ergo et ipsa gemina est. Quare boum dicuntur iuga? Quia per sensus istos carnis terrena requiruntur. Boues enim terram uersant. Sunt autem homines remoti a fide, terrenis dediti, carnalibus occupati: nolunt credere aliquid, nisi ad quod sui corporis sensu quinquepartito perueniunt. In eis quinque sensibus totius uoluntatis sibi regulas ponunt. Non, inquit, credo ego, nisi quod uideo. Ecce quod noui, ecce quod scio. Album est, nigrum est, rotundum est, quadratum est, sic uel sic coloratum est: noui, sentio, teneo; natura ipsa me docet. Non cogor credere quod mihi non potes ostendere. uox est: sentio, quia uox est; bene cantat, male cantat, suauis est, rauca est: noui, scio, peruenit ad me. Bene olet, male olet: scio, sentio. Hoc dulce est, hoc amarum;  hoc salsum, hoc fatuum. Quid mihi plus dicas nescio. Tangendo noui quid durum est, quid molle sit; quid lene sit, quid asperum sit; quid caleat, quid frigeat. Quid mihi plus demonstraturus es?



CAPUT Iu.

4. Impedimentum fidei. Cena manibus Domini consecrata. Tali impedimento tenebatur apostolus noster Thomas, qui de Domino Christo, id est, de Christi resurrectione nec solis oculis credere uoluit. Nisi misero, inquit, digitos meos in clauorum et uulnerum loca, et nisi manum meam in latus eius misero, non credam. Et Dominus qui posset sine ullo uestigio uulneris resurgere, seruauit cicatrices, que a dubitante tangerentur, et cordis uulnera sanarentur. Et tamen uocaturus ad cenam contra excusationem quinque iugorum boum: Beati, inquit, qui non uident, et credunt . Nos, fratres mei, ad cenam uocati, ab istis quinque iugis non sumus impediti. Non enim faciem carnis Domini uidere in hoc tempore concupiuimus, aut uocem ex ore carnis illius procedentem auribus admittere desiderauimus: nullum in illo temporalem odorem quesiuimus. Perfudit eum quedam mulier pretiosissimo unguento, domus illa odore impleta est : sed nos ibi non fuimus; ecce non olfecimus, et credimus. Cenam manibus suis consecratam discipulis dedit: sed nos in illo conuiuio non discubuimus; et tamen ipsam cenam fide quotidie manducamus. Nec magnum putetis in illa cena, quam suis manibus dedit, sine fide interfuisse: melior exstitit fides postea, quam tunc perfidia. Non ibi fuit Paulus qui credidit: ibi fuit Iudas qui tradidit. Quam multi et modo in ipsa cena, quamuis illam tunc mensam non uiderint, nec panem quem Dominus gestauit in manibus, oculis suis aspexerint, uel faucibus gustauerint; tamen quia ipsa est que nunc preparatur, quam multi etiam nunc in ipsa cena iudicium sibi manducant et bibunt ?



CAPUT u.

5. Curiositate sensuum nichil opus est ad salutem. Unde autem tanquam occasio nata est Domino, ut de ista cena loqueretur? Dixerat unus de discumbentibus : Beati qui manducant panem in regno Dei. Quasi in longinqua iste suspirabat, et ipse panis ante illum discumbebat. Quis est panis de regno Dei, nisi qui dicit, Ego sum panis uiuus, qui de celo descendi ? Noli parare fauces, sed cor. Inde commendata est ista cena. Ecce credimus in Christum, cum fide accipimus [1 1Kb] . In accipiendo nouimus quid cogitemus. Modicum accipimus, et in corde saginamur. Non ergo quod uidetur, sed quod creditur, pascit. Non ergo etiam sensum illum externum quesiuimus; nec diximus, Crediderint qui Dominum ipsum resurgentem, si uerum est quod dicitur, uiderunt oculis, manibus palpauerunt: nos non tangimus, quare credimus? Si talia cogitaremus, quinque illis iugis boum a cena impediremur. Ut noueritis, fratres, istorum quinque sensuum, non delectationem,  que permulcet et ingerit uoluptatem, sed curiositatem quamdam notatam fuisse, non ait, Quinque iuga boum emi, eo pascere illa; sed, eo probare illa. Qui uult probare, per iuga boum non uult dubitare, quomodo sanctus Thomas per iuga noluit dubitare. uideam, tangam, digitos mittam. Ecce, inquit, digitos tuos mitte per latus meum, et noli esse incredulus. Occisus sum propter te: per locum quem uis tangere, sanguinem fudi, ut redimerem te; et adhuc dubitas de me, nisi tetigeris me? Ecce et hoc presto, ecce et hoc exhibeo: tange et crede; inueni locum uulneris, sana uulnus dubitationis.



CAPUT uI.

6. Uxor, uoluptas carnis. Tertius dixit, Uxorem duxi. Ista uoluptas est carnis, que multos impedit: utinam foris, et non intus. Sunt homines qui dicunt: Non est homini bene, nisi cui adsunt carnis delicie. Ipsi sunt quos notat Apostolus, dicentes: Manducemus et bibamus; cras enim moriemur . Quis huc inde surrexit? Quis nobis, quod ibi agitur, dixit? Hoc nobiscum tollimus, quod in hoc tempore bene est nobis. Qui hoc dicit, uxorem duxit, carnem amplexatur, carnis uoluptatibus iucundatur, a cena excusatur: obseruet ne fame interiore moriatur. Attendite Ioannem, sanctum apostolum et euangelistam: Nolite diligere mundum, nec ea que in mundo sunt. O qui ad cenam Domini uenitis, nolite diligere mundum, nec ea que in mundo sunt. Non dixit, Nolite habere; sed, Nolite diligere. Habuisti, possedisti, dilexisti. Amor rerum terrenarum, uiscum est spiritualium pennarum. Ecce concupisti, hesisti. Quis dabit tibi pennas sicut columbe? Quando uolabis, ubi uere requiescas ? quando hic, ubi male hesisti, peruerse requiescere uoluisti. Nolite diligere mundum, tuba diuina est. Continuo huius tube uerbis [1 1Kb] orbi terrarum et uniuerso dicitur mundo, Nolite diligere mundum, nec ea que in mundo sunt. Quisquis dilexerit mundum, non est caritas Patris in illo. Quoniam omnia que in mundo sunt, concupiscentia carnis sunt, et concupiscentia oculorum, et ambitio seculi . Ab imo cepit, quo Euangelium terminauit. Inde ille cepit, ubi Euangelium terminum posuit. Concupiscentia carnis, Uxorem duxi. Concupiscentia oculorum, Quinque iuga boum emi. Ambitio seculi, uillam emi.

7. Oculorum nomine ceteri sensus significati. Ideo autem a parte totum per solos oculos commemorati sunt isti sensus, quia oculorum est in quinque sensibus principatus. Propterea cum proprie ad oculos pertineat uisus, ipsum uidere per omnes quinque sensus solemus appellare. Quomodo? Primo quod ad ipsos oculos pertinet, dicis, uide quam candidum est, intende et uide quam candidum est [2 1Kb] : hoc ad oculos pertinet. Audi et uide quam canorum est. Numquid conuersim potes dicere: Audi et uide quam candidum est? Hoc quod dicitur, uide, per omnes sensus currit: ceterorum autem sensuum  proprietas non per se recurrit. Intende et uide quam canorum est: odora et uide quam suaue est: gusta et uide quam dulce est: tange et uide quam molle est. Utique quoniam sensus sunt, sic potius diceremus: Audi et senti quam canorum est: odora et senti quam suaue est: gusta et senti quam dulce est: tange et senti quam calidum est: palpa et senti quam lene est: palpa et senti quam molle est. Nihil horum. Nam et ipse Dominus post resurrectionem cum apparuit discipulis suis, cumque cernentes adhuc titubarent in fide, putantes se spiritum uidere: Quid, inquit, dubitatis? et quare cogitationes ascendunt in cor uestrum? uidete manus meas et pedes meos. Et parum est, uidete: Tangite, inquit, et palpate et uidete . Intendite et uidete, palpate et uidete: in solis oculis uidete, in omnibus sensibus uidete. Quia interiorem fidei sensum querebat, exterioribus corporis sensibus adiacebat. Nos nichil ab istis exterioribus sensibus in Domino carpsimus, auditu audiuimus, corde credidimus: et ipsum auditum non ab illius ore, sed ab ore predicatorum eius, ab ore illorum qui iam cenabant, et nos ructuando inuitabant.



CAPUT uII.

8. Ad cenam uenire nemo cunctetur. Tollamus ergo de medio excusationes uanas et malas, et ueniamus ad cenam, qua intrinsecus saginemur. Non nos impediat extollentia superbie, non nos extollat, uel non nos terreat curiositas illicita, et auertat a Deo: non nos impediat uoluptas carnis a uoluptate cordis. ueniamus, et saginemur. Et qui uenerunt, nisi mendici, debiles, claudi, ceci? Illic autem non uenerunt diuites, sani, quasi bene ambulantes, et acute cernentes; multum de se presumentes, et ideo desperatiores, quanto superbiores. ueniant mendici, quia ille inuitat qui propter nos pauper factus est, cum diues esset, ut illius paupertate mendici ditaremur . ueniant debiles: quia non est opus sanis medicus, sed male habentibus . ueniant claudi qui ei dicant: Compone gressus meos in semitis tuis . ueniant ceci qui dicant: Illumina oculos meos, ne unquam obdormiam in morte . Tales uenerunt ad horam; illis prius inuitatis, sua excusatione reprobatis [1 1Kb] : uenerunt ad horam, intrauerunt de plateis et uicis ciuitatis. Et respondit seruus, qui missus erat, Domine, factum est ut iussisti, et adhuc locus est. Exi, inquit, in uias et sepes, et quos inueneris coge intrare. Quos inueneris, ut dignentur, noli exspectare; coge intrare. Magnam cenam, magnam domum paraui, non ibi patior locum uacare. uenerunt de plateis et uicis Gentes: ueniant de sepibus heretici, hic inueniunt pacem. Nam qui construunt sepes, diuisiones querunt. Trahantur a sepibus, euellantur ab spinis. In sepibus heserunt, cogi nolunt. uoluntate, inquiunt, nostra intremus. Non hoc Dominus imperauit: Coge, inquit, intrare. Foris inueniatur  necessitas, nascitur intus uoluntas  .



SERMO CXIII [* 1Kb]  . De uerbis Euangelii Luce, Facite uobis amicos de mammona iniquitatis, etc., cap. XuI, u\. 9.



CAPUT PRIMUM.

1. Amici beneficos suos recepturi in celum quinam sint. Minimi Christi quinam. Quod admonemur, admonere debemus. Recens euangelica lectio admonuit facere amicos de mammona iniquitatis, ut eos qui faciunt, recipiant et ipsi in tabernacula eterna [1 1Kb] . Qui sunt qui habebunt tabernacula eterna, nisi sancti Dei? Et qui sunt qui ab ipsis accipiendi sunt in tabernacula eterna, nisi qui eorum indigentie seruiunt, et quod eis opus est, hilariter subministrant! Recordemur ergo, in nouissimo iudicio Dominum esse dicturum eis qui stabunt ad dexteram eius, Esuriui, et dedistis mihi manducare: et cetera que nostis. Et cum illi quererent quando ei obsequia ista prebuissent, respondit: Quando uni ex minimis meis fecistis, mihi fecistis. Isti minimi sunt qui recipiunt in tabernacula eterna. Hoc dixit dextris, quia fecerunt: hoc dixit sinistris [2 1Kb] , quia facere noluerunt. Sed dextri qui fecerunt, quid acceperunt, uel potius quid accepturi sunt? uenite, inquit, benedicti Patris mei, possidete paratum uobis regnum a constitutione mundi. Esuriui enim, et dedistis mihi manducare. Quando uni ex minimis meis fecistis, mihi fecistis . Minimi ergo qui sunt Christi? Illi sunt qui omnia sua dimiserunt, et secuti sunt eum, et quidquid habuerunt, pauperibus distribuerunt; ut Deo sine seculari compede expediti seruirent, et ab oneribus mundi liberatos, uelut pennatos sursum humeros tollerent. Hi sunt minimi. Quare minimi? Quia humiles, quia non elati, non superbi. Appende minimos istos, et graue pondus inuenies.



CAPUT II.

2. Mammona iniquitatis. Eleemosyna non de rapinis, sed de iustis laboribus facienda. Sed quid est, quod ait eos esse amicos de mammona iniquitatis? Quid est mammona iniquitatis? Primum quid est mammona? uerbum est enim quod latinum non est. Hebreum uerbum est, cognatum lingue Punice. Iste enim lingue sibi significationis quadam uicinitate sociantur. Quod Punici dicunt mammon, latine lucrum uocatur. Quod Hebrei dicunt mammona, latine diuitie uocantur. Ut ergo latine totum dicamus, hoc ait Dominus noster iehsu Christus, Facite uobis amicos de diuitiis iniquitatis. Hoc quidam male intelligendo rapiunt res alienas, et aliquid inde pauperibus largiuntur, et putant se facere quod preceptum est. Dicunt enim: Rapere res alienas, mammona est iniquitatis; erogare inde aliquid, maxime egentibus  sanctis, hoc est facere amicos de mammona iniquitatis. Intellectus iste corrigendus est, imo de tabulis cordis uestri omnino delendus est. Nolo sic intelligatis. De iustis laboribus facite eleemosynas: ex eo quod recte habetis date. Non enim corrupturi estis iudicem Christum, ut non uos audiat cum pauperibus, quibus tollitis. Si enim depredareris aliquem inualidum, tu ualidior et potentior, et ueniret tecum ad iudicem hominem quemlibet in hac terra, habentem iudicandi aliquam potestatem, uelletque tecum causam dicere, si tu de preda et spoliatione illa inopis dares aliquid iudici, ut pro te iudicaret, iudex ille uel tibi placeret? Nempe pro te iudicauit, et tamen tanta uis est iustitie, ut et tibi displiceat. Noli tibi talem pingere Deum, noli collocare in templo cordis tui tale idolum. Non est talis Deus tuus, qualis non debes esse nec tu. Si tu non sic iudices, sed iuste iudices; etiam sic melior est te Deus tuus: non est inferior; iustitior est, fons iustitie est. Quidquid boni fecisti, inde sumpsisti; et quidquid boni eructuasti, inde bibisti. Laudas uas, quia habet inde aliquid, et uituperas fontem? Nolite uelle eleemosynas facere de fenore et usuris. Fidelibus dico, eis quibus Christi Corpus erogamus dico. Timete, corrigite uos: ne dicam postea, Tu facis et tu facis. Et puto, quia si fecero, non mihi debetis irasci, sed uobis, ut corrigamini. Ad hoc enim ualet quod dictum est in Psalmo: Irascimini, et nolite peccare . uolo uos irasci, sed ut non peccetis. Ut autem non peccetis, quibus habetis irasci, nisi uobis? Quid est enim homo penitens, nisi homo irascens sibi? Ut accipiat ueniam, de se ipso exigit penam; et recte dicit Deo, Auerte oculos tuos a peccatis meis, quoniam peccatum meum ego agnosco . Si tu agnoscis, et ille ignoscit. Qui faciebatis, nolite facere: non licet.



CAPUT III.

3. Zaccheus imitandus. Sed iam si fecistis, et pecunias tales habetis, et inde saccellos implestis, inde thesaurizabatis [1 1Kb] : de malo est quod habetis, iam nolite malum addere [2 1Kb] , et facite uobis amicos de mammona iniquitatis. Numquid Zaccheus de bono habebat? Legite et uidete. Maior erat publicanorum, id est, cui uectigalia publica conferebantur: inde habebat diuitias. Multos presserat, multis abstulerat, multa congesserat. Intrauit domum eius Christus, et uenit salus super domum eius: sic enim ait ipse Dominus, Hodie salus domui huic facta est. Sed ipsam salutem uidete. Primo desiderabat Dominum uidere, quia statura paruus erat: sed turba impediente ascendit in arborem sycomori, et uidit transeuntem. Ille autem aspexit eum, et ait: Zacchee, descende; apud te oportet me manere. Tu pendes, sed non te suspendo, hoc est, non te differo. uolebas uidere transeuntem, hodie me apud te inuenies habitantem. Ingressus est ad eum Dominus: repletus ille gaudio ait, Dimidium rerum mearum do pauperibus. Ecce quomodo currit, qui currit facere amicos de  mammona iniquitatis. Et ne reus aliunde teneretur: Si cui aliquid tuli, ait, quadruplum reddam . Inflixit sibi condemnationem, ne incurreret damnationem. Ergo qui habetis de malo, facite inde bonum. Qui non habetis de malo, nolite acquirere de malo. Esto bonus tu qui bonum facis de malo [1 1Kb] : et cum ceperis aliquid boni facere de malo, noli remanere tu malus. Nummi tui conuertuntur in bonum, et tu remanes malus?



CAPUT Iu.

4. Mammona iniquitatis cui dicte diuitie. Est quidem et alius intellectus; nec ipsum tacebo. Mammona iniquitatis, diuitie sunt seculi omnes, undecumque sint. Undecumque enim congregentur, mammona iniquitatis est, id est, diuitie sunt iniquitatis. Quid est, diuitie sunt iniquitatis? Pecunia est, quam nomine diuitiarum appellat iniquitas. Si enim ueras diuitias queris, alie sunt. Talibus Iob nudus abundabat, quando in Deum cor plenum habebat, et laudes Deo perditis omnibus rebus tanquam gemmas pretiosissimas proferebat . De quo thesauro, si nichil habebat? Ipse sunt uere diuitie. Iste autem ab iniquitate appellantur diuitie. Habes illas, non reprehendo: hereditas uenit, pater tuus diues fuit, et dimisit tibi. Honeste acquisisti: de iustis laboribus plenam domum habes, non reprehendo. Tamen etiam sic noli illas dicere diuitias. Nam si dicis illas diuitias, amabis illas: et si amaueris illas, peribis cum illis. Perde, ne pereas [2 1Kb] : dona, ut acquiras: semina, ut metas. Has diuitias noli appellare; quia uere non sunt. Paupertate plene sunt, et semper obnoxie casibus. Quales diuitie sunt, propter quas latronem times, propter quas times seruum tuum, ne te occiso auferat, et fugiat? Si uere diuitie essent, securitatem tibi darent.



CAPUT u.

5. Diuitie que uere et que false. Ergo ille sunt uere diuitie, quas cum habuerimus, perdere non possumus. Et ne forte propter illas furem timeas, ibi erunt ubi nullus auferat. Audi Dominum tuum: Thesaurizate uobis thesauros in celo, quo fur non accedat . Tunc erunt diuitie, quando eas migraueris. Quamdiu in terra sunt, diuitie non sunt. Sed diuitias uocat illas mundus, iniquitas uocat. Deus [3 1Kb] ideo mammona iniquitatis, quia diuitias illas uocat iniquitas. Audi Psalmum: Domine, libera me de manu filiorum alienorum, quorum os locutum est uanitatem; et dextera eorum dextera iniquitatis. Quorum filii sicut nouelle constabilite a iuuentute sua. Filie eorum composite, circumornate sicut similitudo templi. Cellaria eorum plena, eructuantia ex hoc in illud. Boues eorum crassi, oues eorum fecunde, multiplicate in itineribus suis. Non est ruina macerie, neque transitus, neque clamor in plateis eorum. uidisti Psalmum [4 1Kb] , qualem felicitatem descripsit: sed audi quid sit [5 1Kb] , quos proposuit filios iniquitatis. Quorum os locutum est uanitatem, et dextera eorum dextera  iniquitatis. Ipsos proposuit, et dixit felicitatem eorum tantum super terram. Et quid adiunxit? Beatum dixerunt populum cui hec sunt. Sed qui dixerunt? Filii alieni, alienigene, et non pertinentes ad semen Abrahe: ipsi dixerunt populum beatum cui hec sunt. Qui dixerunt? Quorum os locutum est uanitatem. Ergo uanum est, dicere beatos esse eos quibus hec sunt. Et tamen dicitur ab eis quorum os locutum est uanitatem. Ab ipsis dicuntur iste diuitie, que uocantur mammona iniquitatis.

6. uere diuitie. Colimus nos Deum, et colit nos Deus. Tu autem quid dicis? Quia illi filii alieni, quia illi quorum os locutum est uanitatem, dixerunt beatum esse populum cui hec sunt; tu quid dicis? False sunt iste diuitie, da mihi ueras. Reprehendis ista, ostende quod laudas. uis ut contemnam hoc, ostende quod preferam. Dicat ipse Psalmus. Qui enim dixit, Beatum dixerunt populum cui hec sunt; tale nobis dat responsum, quasi diceremus illi, id est, ipsi Psalmo, Ecce hoc nobis tulisti, et nichil nobis dedisti: ecce ista, ecce ista contemnimus, unde uiuimus? unde beati erimus? Quia qui locuti sunt, ipsi de se ipsis recipient. Homines enim diuitias habentes beatos esse dixerunt. Tu quid dicis?



CAPUT uI.

Respondet quasi sic interrogatus, et dicit, Illi dicunt diuites beatos: ego dico, Beatus populus cuius est Dominus Deus ipsius . Audisti ueras diuitias, fac amicos de mammona iniquitatis, et eris beatus populus, cuius est Dominus Deus ipsius. Aliquando transimus uiam, et uidemus amenissimos et uberes fundos, et dicimus: Cuius est ille fundus? Asseritur illius: et nos dicimus, Beatus homo: uanitatem loquimur. Beatus cuius est illa domus, beatus cuius est ille fundus, beatus cuius est illud pecus, beatus cuius est ille seruus, beatus cuius est illa familia. Tolle uanitatem, si uis audire ueritatem. Beatus est, cuius est Dominus Deus ipsius. Non enim cuius est fundus iste, beatus est: sed cuius est ille Deus. Sed ut apertissime beatitudinem rerum annunties, dicis quod beatum te fecit fundus tuus. Quare? Quia inde uiuis. Nam quando laudas pro magno fundum tuum, hoc dicis: Ipse me pascit, inde uiuo. Attende unde uiuas. Ille est unde uiuis, cui dicis: Apud te est fons uite . Beatus populus cuius est Dominus Deus ipsius. O Domine Deus meus, o Domine Deus noster, ut ueniamus ad te, fac nos beatos de te. Nolumus de auro, neque de argento, nec de fundis: nolumus de terrenis istis, et uanissimis, et caduce uite transitoriis. Non loquatur os nostrum uanitatem. Fac nos beatos de te, quia non perdemus te. Cum tenuerimus te, nec te perdemus, nec nos peribimus. Fac nos beatos de te, quia Beatus populus, cuius est Dominus Deus ipsius. Nec irascitur si dixerimus de Deo, Fundus noster. Legimus enim quoniam Dominus pars hereditatis mee . Magna res, fratres, et hereditas ipsius sumus, et hereditas nostra est: quia et colimus eum, et colit nos. Nulla est iniuria illi quia colit nos. Quia si nos colimus illum ut Deum nostrum, ille colit nos ut agrum  suum. Et ut sciatis quia colit nos, audite eum quem misit nobis: Ego sum, inquit, uitis, uos estis palmites, Pater meus agricola est . Ergo colit nos. Sed si fructum reddamus, parat horreum. Si autem sub tanto cultore steriles esse uoluerimus [1 1Kb] , et pro frumento spinas protulerimus: nolo dicere quod sequitur, ad gaudium finiamus. Conuersi ad Dominum, etc.



SERMO CXIu  . De uerbis Euangelii Luce, Si peccauerit in te frater tuus, corripe illum, etc. De remissione peccatorum, cap. XuII, u\ u\. 3, 4. Habitus ad Mensam sancti Cypriam, presente comite Bonifacio.

1. Fratri quoties in nos peccauerit et penituerit ignoscendum. Sanctum Euangelium, quod modo cum recitaretur audiuimus, de remissione nos admonuit peccatorum. Hinc admonendi estis ex sermone nostro. Ministri enim sumus uerbi, non nostri, sed utique Dei et Domini nostri, cui nemo sine gloria seruit, quem nemo sine pena contemnit. Ipse ergo Dominus Deus noster, qui manens apud Patrem fecit nos, et factus pro nobis refecit nos; ipse Dominus Deus noster iehsu Christus ait nobis quod modo audiuimus in Euangelio: Si peccauerit in te, inquit, frater tuus, corripe illum; et si penitentiam egerit, dimitte illi: et si septies in die peccauerit in te, et ueniens dixerit, Penitet me, dimitte illi. Septies in die, noluit intelligi, nisi quotiescumque; ne forte peccet octies, et nolis ignoscere. Quid est ergo septies? Semper, quotiescumque peccauerit eumque penituerit. Hoc enim est, Septies in die laudabo te ; quod est in alio Psalmo, Semper laus eius in ore meo . Et quare septies pro eo quod est semper ponatur, certissima ratio est, septem quippe diebus uenientibus et redeuntibus totum uoluitur tempus.

2. uenia fratri danda, ut a Deo accipiatur. Quisquis ergo Christum cogitas, et cupis accipere quod promisit, noli esse piger facere quod precepit. Quid enim promisit? uitam eternam. Et quid precepit? Dari fratri tuo ueniam. Tanquam diceret tibi: Tu homo, da homini ueniam, ut ego Deus ad te ueniam. Sed ut omittam, uel potius intermittam altiora illa diuina promissa, in quibus nos Creator noster facturus est equales Angelis suis, ut cum illo et in illo et de illo sine fine uiuamus: ut hoc interim non dicam, hoc ipsum quod iuberis fratri tuo dare, a Deo tuo non uis accipere? Hoc ipsum, inquam, quod iuberis fratri tuo dare, a Domino tuo non uis accipere? Dic mihi si non uis, et noli dare. Quid est hoc, nisi ut poscenti ignoscas, si tibi poscis ignosci? Aut si non habes quod tibi ignoscatur, audeo dicere, Noli ignoscere. Quanquam nec hoc dicere debui. Etsi non habes quod tibi ignoscatur, ignosce.

 3. Dei exemplo donanda debita. Dicturus es mihi modo: Sed ego non sum Deus, homo sum peccator. Deo gratias, quod confiteris esse peccata tua. Ergo ignosce, ut dimittantur tibi. Hortatur nos tamen ipse Dominus Deus noster ut imitemur eum. Primo ipse Deus Christus, de quo apostolus Petrus dixit; Christus pro nobis passus est, relinquens uobis exemplum, ut sequamini uestigia eius; qui peccatum non fecit, nec inuentus est dolus in ore eius . Et utique ipse non habebat peccatum, et mortuus est pro peccatis nostris, et sanguinem suum fudit in remissionem peccatorum. Suscepit pro nobis quod non debebat, ut nos a debito liberaret. Non debebat mori, nec nos uiuere. Quare? Quia peccatores eramus. Nec mors debebatur illi, nec uita nobis: quod ei non debebatur accepit, quod nobis non debebatur dedit. Sed quoniam de remissione agitur peccatorum, ne multum ad uos [1 1Kb] putetis imitari Christum, Apostolum audite dicentem, Donantes uobismetipsis, sicut et Deus in Christo donauit uobis . Estote ergo imitatores Dei . Apostoli uerba sunt, non mea: Estote ergo imitatores Dei. Certe superbum est imitari Deum? Audi Apostolum: Estote imitatores Dei, sicut filii karissimi. Filius diceris: si respuis imitationem, quare queris hereditatem?

4. Peccator peccanti ignoscat. Hoc dicerem si nichil peccati haberes, quod tibi relaxari desiderares. Modo autem quisquis es, homo es: iustus sis licet, homo es; laicus sis, homo es; monachus sis, homo es; clericus sis, homo es; episcopus sis, homo es; apostolus sis, homo es. uocem apostoli audi: Si dixerimus quia peccatum non habemus, nos ipsos seducimus [2 1Kb] . Ille, ille, ille Ioannes et euangelista, quem Dominus Christus pre ceteris diligebat, qui supra pectus eius discumbebat, ipse ait, Si dixerimus: non dixit, Si dixeritis quia peccatum non habetis; sed, Si dixerimus quia peccatum non habemus, nos ipsos seducimus, et ueritas in nobis non est. Iunxit se in culpa, ut iungeretur et in uenia. Si dixerimus: uidete quis dicat: Si dixerimus quia peccatum non habemus, nos ipsos seducimus, et ueritas in nobis non est. Si autem confessi fuerimus peccata nostra, fidelis est et iustus, qui dimittat nobis peccata, et mundet nos ab omni iniquitate . Quomodo mundat? Ignoscendo, non quasi inueniens  quod puniat, sed inueniens quod dimittat. Ergo si habemus peccata, fratres, ignoscamus petentibus [3 1Kb] . Non inimicitias in corde nostro contra alterum retineamus. Plus enim inimicitie retente uitiant ipsum cor nostrum.

5. uenia a Deo in oratione petitur cum pacto dande aliis uenie. uolo ergo te ignoscentem, quia teneo ueniam postulantem. Rogaris, ignosce: rogaris, et rogabis; rogaris, ignosce; tu rogabis ut ignoscatur  tibi. Ecce ueniet [1 1Kb] tempus orandi: in uerbis que dicturus es, teneo te. Dicturus es, Pater noster qui es in celis. Non enim eris in numero filiorum, si non dicturus es, Pater noster. Ergo dicturus es, Pater noster qui es in celis. Sequere: Sanctificetur nomen tuum. Dic adhuc: Adueniat regnum tuum. Adhuc sequere: Fiat uoluntas tua, sicut in celo, et in terra. uide quid adiungas: Panem nostrum quotidianum da nobis hodie. Ubi sunt diuitie tue? Ecce mendicas. Interim tamen unde agitur, dic adhuc post: Panem nostrum quotidianum da nobis hodie. Dic adhuc quod sequitur: Dimitte nobis debita nostra. uenisti ad uerba mea: Dimitte, inquit, nobis debita nostra. Quo iure? quo pacto? quo placito? quo chirographo recitato? Sicut et nos dimittimus debitoribus nostris. . Parum est quod non dimittis: adhuc et Deo mentiris. Conditio posita est, fixa est lex: Dimitte, sicut dimitto. Ergo non dimittit, nisi dimittas. Dimitte, sicut dimitto. Petenti uis ut dimittatur tibi, petenti dimitte. Preces istas Iurisperitus celi dictauit: non te fallit; secundum celestem eius uocem posce: dic, Dimitte nobis, sicut et nos dimittimus; et fac quod dicis. Qui mentitur in Precibus, beneficio caret: qui mentitur in Precibus, et perdit causam et inuenit penam. Et si aliquis mentitur imperatori, cum uenerit, conuincitur quia mentitur: quando autem tu orando mentiris in ipsa oratione conuinceris. Non enim Deus ut te conuincat testes ad te querit. Qui tibi dictauit Preces, aduocatus est tuus: si mentiris, testis est; si non te corrigis, iudex erit tuus: Ergo et dic, et fac. Quia si non dicis, contra ius petendo non impetras: si autem dicis et non facis, etiam mendacii reus eris. Non est qua uersus iste transeatur, nisi quod dicimus impleatur. Numquid delere istum uersum poterimus de oratione nostra? An uultis ut illud ibi sit, Dimitte nobis debita nostra: et deleamus quod sequitur, Sicut et nos dimittimus debitoribus nostris? Non delebis, ne ante delearis. In oratione ergo dicis, Da; dicis Dimitte: ut accipias quod non habes, et relaxetur tibi quod deliquisti. Ergo uis accipere, da: uis ut dimittatur tibi, dimitte. Breuis complexio est. Ipsum Christum audi alio loco: Dimittite, et dimittetetur uobis; date, et dabitur uobis . Dimittite, et dimittetur uobis. Quid dimittetis? Quod in uobis alii peccauerunt. Quid et uobis dimittetur? Quod peccastis, Dimittite. Date, et dabitur uobis quod desideratis, uitam eternam. Fulcite pauperis uitam temporalem, sustentate pauperis uitam presentalem [2 1Kb] , et pro isto tam paruo terrenoque semine accipietis messem uitam eternam. Amen.



SERMO CXu [* 1Kb]  . De uerbis Euangelii Luce, Oportet semper orare, et non deficere, etc. Deque duobus qui in templum ascenderunt ut orarent: ad de paruulis Christo oblatis, cap. XuIII, 1-17.



CAPUT PRIMUM.

1. Fides fons orationis. Lectio sancti Euangelii edificat nos ad orandum et credendum, et non de nobis, sed de Domino presumendum. Que ad orandum maior hortatio, quam ut nobis de iudice iniquo proponeretur similitudo? Iudex enim iniquus, nec Deum timens, nec hominem reuerens, audiuit tamen uiduam interpellantem se, uictus tedio, non pietate inclinatus. Si ergo exaudiuit qui oderat quod rogabatur, quomodo exaudit [1 1Kb] qui ut rogemus hortatur? Cum ergo nobis ista e contrario comparatione Dominus suaderet, Quia oportet semper orare, et non deficere; adiecit et ait, uerumtamen cum uenerit Filius hominis, putas inueniet fidem in terra? Si fides deficit, oratio perit. Quis enim orat quod non credit? Unde et Apostolus beatus, cum ad orandum exhortaretur, ait: Omnis quicumque inuocauerit nomen Domini, saluus erit. Et ut ostenderet fidem fontem esse orationis, nec posse ire riuum, ubi caput aque siccatur, adiunxit atque ait: Quomodo autem inuocabunt in quem non crediderunt . Ergo ut oremus, credamus; et ut ipsa non deficiat fides qua oramus, oremus. Fides fundit orationem, fusa oratio fidei impetrat firmitatem. Fides, inquam, fundit orationem, fusa oratio etiam ipsi fidei impetrat firmitatem. Etenim ne in tentationibus deficeret fides, propterea Dominus ait: uigilate et orate, ne intretis in tentationem. uigilate, inquit, et orate, ne intretis in tentationem. Quid est, in tentationem intrare, nisi a fide exire? In tantum enim tentatio proficit, in quantum fides deficit; et in tantum tentatio deficit, in quantum fides proficit. Nam ut apertius nouerit Charitas uestra, de fide ne deficeret et periret, dixisse Dominum, uigilate et orate, ne intretis in tentationem: eo loco Euangelii ait, Hac nocte postulauit satanas uexare uos sicut triticum; et ego rogaui pro te, Petre, ne deficiat fides tua . Rogat qui tuetur, et non rogat qui periclitatur? Quod autem ait Dominus, Cum uenerit Filius hominis, putas inueniet fidem in terra? de fide dixit, que perfecta est. Ipsa enim uix inuenitur in terra. Ecce plena est Dei Ecclesia: quis huc accederet, si nulla esset fides? Quis non montes transferret, si plena esset fides? Attendite ipsos Apostolos: dimissis omnibus suis, calcata spe seculi, Dominum non sequerentur, nisi magnam haberent fidem; et tamen si plenam fidem haberent, non dicerent Domino, Auge nobis fidem . uide etiam illum utrumque de se confitentem , qui cum obtulisset Domino filium suum a malo demonio sanandum,  et esset interrogatus utrum crederet, respondit et ait: Credo, Domine, adiuua incredulitatem meam . Credo, inquit, Credo, Domine: ergo est fides. Sed adiuua incredulitatem meam: ergo non plena est fides.



CAPUT II.

2. Fides non est superborum, sed humilium. Sed quia fides non est superborum, sed humilium, Dixit ad quosdam qui sibi iusti uidebantur, et spernebant ceteros, similitudinem hanc: Duo homines ascenderunt in templum orare, unus phariseus, et alter publicanus. Phariseus dicebat: Gratias tibi, Deus, quia non sum sicut ceteri homines. Diceret saltem, Sicut multi homines. Quid est, sicut ceteri homines, nisi omnes preter ipsum? Ego inquit, iustus sum, ceteri peccatores. Non sum sicut ceteri homines, iniusti, raptores, adulteri. Et ecce tibi ex uicino publicano maioris tumoris occasio. Sicut, inquit, publicanus iste. Ego, inquit, solus sum, iste de ceteris est. Non sum, inquit, talis qualis iste, per iustitias meas, quibus iniquus non sum. Ieiuno bis in sabbato, decimas do omnium quecumque possideo. Quid rogauerit Deum, quere in uerbis eius, nichil inuenies. Ascendit orare: noluit Deum rogare, sed se laudare. Parum est, non Deum rogare, sed se laudare; insuper et roganti insultare. Publicanus autem de longinquo stabat: et Deo tamen ipse propinquabat. Cordis conscientia remouebat, pietas applicabat. Publicanus autem de longinquo stabat: sed Dominus eum de propinquo attendebat. Excelsus enim Dominus, et humilia respicit. Excelsos autem, qualis erat ille phariseus, a longe cognoscit. Excelsa quidem a longe cognoscit , sed non ignoscit. Adhuc audi humilitatem Publicani. Parum est, quia de longinquo stabat: nec oculos suos ad celum leuabat? Ut aspiceretur, non aspiciebat. Respicere sursum non audebat: premebat conscientia, spes subleuabat. Adhuc audi: Percutiebat pectus suum. Penas de se ipso exigebat: propterea Dominus confitenti parcebat, Percutiebat pectus suum, dicens: Domine, propitius esto mihi peccatori. Ecce qui rogat. Quid miraris, si Deus ignoscit, quando ipse se agnoscit? De Phariseo et Publicano accepisti controuersiam; audi sententiam: audisti superbum accusatorem, audisti reum humilem; audi nunc iudicem. Amen dico uobis. ueritas dicit, Deus dicit, iudex dicit: Amen dico uobis, descendit iustificatus de templo publicanus ille, magis quam ille phariseus. Dic, Domine, causam. Ecce uideo Publicanum iustificatum magis de templo descendere quam Phariseum. Quero quare. Queris quare? Audi quare. Quia omnis qui se exaltat, humiliabitur; et qui se humiliat, exaltabitur. Audisti sententiam, caue causam malam: aliud dico, Audisti sententiam, caue superbiam.



CAPUT III.

3. Contra Pelagianos. uideant nunc, audiant ista nescio qui impie garrientes, et de suis uiribus [1 1Kb] presumentes audiant qui dicunt, Deus me hominem fecit, iustum ipse me facio. O peior et detestabilior Phariseo! Phariseus ille superbe quidem iustum se dicebat, sed tamen inde ille Deo gratias agebat. Iustum se dicebat; sed tamen Deo gratias  agebat. Gratias tibi, Deus, quia non sum sicut ceteri homines. Gratias tibi Deus: gratias Deo agit, quia non est sicut ceteri homines: et tamen tanquam superbus et inflatus reprehenditur; non quia Deo gratias agebat, sed quia uelut nichil sibi addi cupiebat. Gratias tibi, quia non sum sicut ceteri homines, iniusti. Ergo tu iustus; ergo nichil rogas; ergo iam plenus es; ergo non est tentatio uita humana super terram ; ergo iam plenus es; ergo iam abundas; ergo iam non est quare dicas, Dimitte nobis debita nostra . Quid est ergo qui impie oppugnat gratiam, si reprehenditur qui superbe agit gratias?



CAPUT Iu.

4. Paruulis Baptismus Christi necessarius. Et ecce post dictam controuersiam prolatamque sententiam procedunt et paruuli, imo apportantur et offeruntur tangendi. Cui tangendi, nisi medico? Certe sani [1 1Kb] : cui offeruntur infantes tangendi? Cui? Saluatori. Si Saluatori, utique saluandi. Cui, nisi illi qui uenit querere et saluare quod perierat . Ubi isti perierant? Quantum ad ipsos proprie attinet, innocentes uideo, reatum quero. Unde? Apostolum audio: Per unum hominem intrauit peccatum in orbem terrarum. Per unum, inquit, hominem peccatum intrauit in mundum, et per peccatum mors; et ita in omnes homines pertransiuit, in quo omnes peccauerunt . ueniant ergo paruuli, ueniant: audiatur Dominus, Sinite paruulos uenire ad me . ueniant paruuli, languidi ad medicum, ueniant perditi ad redemptorem: ueniant, nemo prohibeat. In ramo adhuc nichil commiserunt: sed in radice perierunt. Benedicat Dominus pusillos cum magnis: tangat medicus et pusillos et magnos. Causam paruulorum commendamus maioribus. Loquimini pro tacentibus, orate pro flentibus. Si non frustra estis maiores, estote tutores: tuemini eos qui adhuc causam suam agere non possunt. Communis fuit perditio, sit communis inuentio: simul perieramus, simul inueniamur in Christo. Dispar est meritum, sed communis est gratia. Nihil habent mali, nisi quod de fonte traxerunt: nichil habent mali, nisi quod de origine traxerunt. Non eos impediant a solute, qui ad id quod traxerunt multa addiderunt. Qui maior est etate, maior est et iniquitate. Sed gratia Dei delet quod traxisti, delet et quod addidisti. Ubi enim abundauit peccatum, superabundauit gratia .



SERMO CXuI [* 1Kb]  . De uerbis Euangelii Luce, Stetit iehsu in medio eorum, et dixit eis, Pax uobis, etc., cap. XXIu, u\. 36-47.



CAPUT PRIMUM.

1. Manicheorum heresis. Apparuit Dominus post resurrectionem discipulis suis, sicut audistis, et salutauit eos, dicens, Pax uobis. Hec est pax, et salutatio salutis: nam et ipsa salutatio a salute nomen accepit. Sed quid melius, quam ut ipsa salutet hominem? Salus enim nostra Christus est. Ipse est enim salus nostra, qui uulneratus est pro nobis, et confixus est clauis in ligno; et depositus de  ligno, positus in sepulcro. De sepulcro autem surrexit, sanatis uulneribus, seruatis cicatricibus. Hoc enim discipulis suis expedire iudicauit, ut cicatrices eius seruarentur, unde cordis uulnera sanarentur. Que uulnera? uulnera infidelitatis. Apparuit enim oculis eorum ueram exhibens carnem: et putauerunt se spiritum uidere. Non leue uulnus hoc cordis est. Denique heresim malignam fecerunt, qui in isto uulnere remanserunt. Sed non putamus uulneratos fuisse discipulos, quia cito sanati sunt? Cogitet Charitas uestra, si in isto uulnere remansissent, ut putarent corpus sepultum non resurrexisse, sed spiritum imagine corporis humanos oculos illusisse: si in ista fide, imo in ista perfidia remansissent, non eorum uulnera, sed mors plangi deberet.



CAPUT II.

2. Dubitatio discipulorum. Sed quid ait Dominus iehsu? Quid turbati estis, et cogitationes ascendunt in cor uestrum? Si ascendunt in cor uestrum cogitationes, de terra ueniunt cogitationes. Bonum est homini, non ut cogitatio ascendat in cor eius, sed ut sursum ascendat ipsum cor eius: ubi uolebat Apostolus ponere corda credentium, quibus dicebat, Si consurrexistis cum Christo, que sursum sunt sapite, ubi Christus est ad dexteram Dei sedens; que sursum sunt querite, non que super terram. Mortui enim estis, et uita uestra abscondita est cum Christo in Deo: cum Christus apparuerit uita uestra, tunc et uos cum illo apparebitis in gloria . In qua gloria? Resurrectionis. In qua gloria? Audi Apostolum dicentem de hoc corpore, Seminatur in ignominia, resurget in gloria . Istam gloriam Apostoli Magistro suo, Christo suo, Domino suo dare nolebant: resuscitare eum potuisse corpus suum de sepulcro non credebant; spiritum eum putabant, et carnem uidebant, nec ipsis oculis suis fidem habebant. Et credimus eis nos annuntiantibus et non ostendentibus. Ecce ipsi Christo se ipsum ostendenti non credebant. Malum uulnus: prodeant medicamenta cicatricum. Quid turbati estis, et cogitationes ascendunt in cor uestrum? uidete manus meas et pedes meos, ubi clauis confixus fui. Palpate et uidete. Sed uidetis, et non uidetis. Palpate et uidete. Quid? Quia Spiritus ossa et carnem non habet, sicut me uidetis habere. Hec dicens  ostendit eis manus et pedes.



CAPUT III.

3. Resurrectionis Christi fides quomodo persuadebatur.---Et adhuc trepidantibus et mirantitibus pre gaudio. Iam gaudium erat, et adhuc trepidatio permanebat. Res enim incredibilis erat facta, sed tamen facta. Numquid nunc incredibile est, quia resurrexit caro Domini de sepulcro? Totus hoc credidit mundus: qui non credidit, remansit immundus. Tunc tamen incredibile erat: et persuadebatur non solum oculis, sed et manibus, ut per sensum corporis fides in cor descenderet, et in cor fides descendens posset predicari per mundum, non uidentibus aut tangentibus, et tamen sine dubitatione credentibus. Habetis hic, inquit, aliquid quod manducetur? Quanta addit ad edificium fidei structor [1 1Kb] bonus? Non esuriebat,  et manducare querebat. Et manducauit potestate, non necessitate. Agnoscant ergo discipuli uerum corpus, quod agnouit ipsis predicantibus mundus.



CAPUT Iu.

4. Contra Manicheos. Si forte aliqui heretici sunt, qui adhuc habent in corde, quod exhibuerit se oculis Christus, et uera caro non erat Christi; iam ponant illud, persuadeat illis Euangelium. Nos eos reprehendimus, quia hoc sapiunt: damnabit ille, si hoc sapere perseuerant. Tu quis es, qui non credis corpus in sepulcro positum resurgere potuisse? Si Manicheus es? qui nec crucifixum credis, quia nec natum credis; omnia eum falsa ostendisse predicas. Ille falsa ostendit, et tu uerum dicis? Tu non mentiris ore; sed ille mentitus est corpore? Ecce arbitraris apparuisse oculis quod non erat; spiritum fuisse, non carnem. Audi illum: amat te, ne damnet te. Audi illum dicentem: ecce tibi dicit, infelix; tibi loquitur: Quid turbatus es, et cogitationes ascendunt in cor tuum? uidete, inquit, manus meas et pedes meos. Palpate et uidete, quia spiritus ossa et carnem non habet, sicut me uidetis habere. Hec dicebat ueritas, et fallebat? Corpus erat, caro erat; quod sepultum fuerat, apparebat. Pereat dubitatio, sequatur digna laudatio.

5. Christus fidem inspirat. Ostendit ergo discipulis se. Quid est, se? Caput Ecclesie sue. Ecclesia futura per mundum ab ipso preuidebatur, a discipulis nondum uidebatur. Caput ostendebat, corpus promittebat. Quid enim secutus adiunxit? Hec sunt uerba que locutus sum ad uos, dum adhuc essem uobiscum. Quid est hoc, dum adhuc essem uobiscum? Numquid non tunc cum illis erat, cum illis loquebatur? Quid est, cum adhuc essem uobiscum? uobiscum mortalis, quod iam non sum. uobiscum eram, quando moriturus eram. Quid est, uobiscum? Cum morituris moriturus. Modo iam non uobiscum: quia cum morituris nunquam ulterius moriturus. Hoc ergo dicebam uobis. Quid?



CAPUT u.

Quia oportebat impleri omnia, que scripta sunt in Lege, et Prophetis, et Psalmis de me. Dixi uobis, quia oportebat omnia impleri. Tunc aperuit illis sensum. ueni ergo, Domine, fac claues, aperi, ut intelligamus. Ecce omnia dicis, et non crederis. Putaris spiritus; tangeris, pulsaris, et adhuc trepidant qui te tangunt. De Scripturis admones, et adhuc non intelligunt. Clausa sunt corda, aperi, et intra. Fecit: Tunc aperuit illis sensum. Aperi, Domine, et dubitanti de Christo aperi cor. Aperi ei sensum, qui phantasma fuisse credit Christum. Tunc aperuit illis sensum, ut intelligerent Scripturas.

6. Ecclesia per omnes gentes futura promittitur. Ab Apostolis Christus, Ecclesia a nobis cernitur.---Et dixit eis. Quid? Quoniam sic oportebat. Quoniam sic scriptum est, et sic oportebat. Quid? Christum pati, et resurgere a mortuis tertio die. uiderunt hoc; uiderunt patientem, uiderunt pendentem, uidebant post resurrectionem presentem, uiuentem. Quid ergo non uidebant? Corpus, id est, Ecclesiam. Illum uidebant, illam non uidebant. Sponsum uidebant, sponsa adhuc  latebat. Promittat et ipsam. Sic scriptum est, et sic oportebat Christum pati, et resurgere a mortuis tertio die. Hoc sponsus est.



CAPUT uI.

Quid de sponsa? Et predicari in nomine eius penitentiam et remissionem peccatorum per omnes gentes, incipientibus ab Ierusalem. Hoc nondum uidebant discipuli: Ecclesiam per omnes gentes, incipientibus ab Ierusalem, nondum uidebant. Caput uidebant: et de corpore capiti credebant. Per hoc quod uidebant, quod non uidebant credebant. Similes illis sumus et nos: uidemus aliquid, quod ipsi non uidebant; et non uidemus aliquid, quod ipsi uidebant. Quid nos uidemus, quod ipsi non uidebant? Ecclesiam per omnes gentes. Quid non uidemus, quod ipsi uidebant? Christum in carne constitutum. Quomodo illi illum uidebant, et de corpore credebant: sic nos corpus uidemus, de capite credamus. Inuicem nos adiuuent uisa nostra. Adiuuat eos uisus Christus, ut futuram Ecclesiam crederent: adiuuat nos uisa Ecclesia, ut Christum resurrexisse credamus. Impleta est fides illorum, impletur et nostra: impleta est illorum de capite, impletur nostra de corpore. Totus Christus et illis innotuit, et nobis innotuit: sed totus ab eis non est uisus, nec a nobis totus est uisus. Ab eis caput est uisum, corpus creditum: a nobis corpus uisum, caput creditum. Nulli tamen deest Christus: in omnibus plenus est, et adhuc ei restat corpus. Crediderunt ipsi, crediderunt per illos Ierosolymitani multi; credidit Iudea, credidit Samaria. Accedant membra, accedat edificium fundamento. Fundamentum enim nemo potest ponere, ait Apostolus, nisi quod est positum, quod est Christus iehsu . Insaniant Iudei, impleantur zelo: lapidetur Stephanus, seruet lapidantium uestimenta Saulus, Saulus futurus Paulus apostolus. Occidatur Stephanus, perturbetur Ecclesia Ierosolymitana : discedant inde ligna ardentia, accedant et incendant. Ligna enim quodam modo in Ecclesia Ierosolymitana ardebant Spiritu sancto, quando erat illis in Deum anima una, et cor unum . Lapidato Stephano passa est illa congeries persecutionem: sparsa sunt ligna, et accensus est mundus.



CAPUT uII.

7. Saulus mutatus in predicatorem Euangelii. Denique hec secutus furens Saulus ille, accepit epistolas a principibus sacerdotum, et cepit ire seuiens, anhelans cedem, sitiens sanguinem, undecumque posset, quos posset uinctos trahere, ad supplicium rapere, se effuso sanguine satiare. Sed ubi Deus, ubi Christus, ubi Stephani coronator? Ubi, nisi in celo? uideat et Saulum, irrideat seuientem, clamet de celo, Saule, Saule, quid me persequeris? Ego in celo sum, tu in terra; et tamen persequeris me. Caput non tangis, sed membra mea calcas. Sed quid facis? quid proficis? Durum tibi est contra stimulum calcitrare. Quantumcumque calces mittas, te uexas. Pone ergo furorem, cape sanitatem. Pone malum consilium, appete bonum auxilium. uoce illa prostratus est. Quis est prostratus? Persecutor. Ecce uictus est una uoce. Quid ibas? quid seuiebas? Quos querebas,  modo sequeris: quos persequebaris, modo pro illis persecutionem pateris. Surgit predicator, qui prostratus est persecutor. Audiuit Domini uocem. Excecatus est, sed in corpore, ut illuminaretur in corde. Perductus ad Ananiam, de pluribus catechizatus, baptizatus, processit apostolus . Dic, predica: predica Christum, dissemina, o bone aries, iamdudum lupus. uide illum, attende illum, qui seuiebat: Mihi autem absit gloriari, nisi in cruce Domini nostri Iesu Christi, per quem mihi mundus crucifixus est, et ego mundo . Funde Euangelium: quod corde concepisti, ore dissemina. Audiant gentes, credant gentes: pullulent gentes, nascatur de sanguine martyrum sponsa Domino purpurata. Et ex illa quam multi accesserunt? quam multa membra capiti coheserunt, et coherent nunc, et credunt? Et baptizati sunt isti, et baptizabuntur alii, et post nos uenient alteri. Tunc, inquam, in fine seculi accedent lapides fundamento, lapides uiui, lapides sancti, ut in fine edificetur totum edificium ab illa Ecclesia; imo ab ista ipsa Ecclesia, que modo cantat canticum nouum, dum domus edificatur. Sic enim habet ipse Psalmus: Quando domus edificabatur post captiuitatem. Et quid? Cantate Domino canticum nouum; cantate Domino omnis terra . Quam magna domus! Sed quando cantat canticum nouum? Cum edificatur. Quando dedicatur? In fine seculi. Fundamentum ipsius iam dedicatum est: quia ascendit in celum, et non moritur. Quando et nos surrexerimus, ut nunquam moriamur, tunc dedicabimur.



SERMO CXuII [* 1Kb]  . De uerbis Euangelii Ioannis, cap. I, 1-3, In principio erat uerbum, et uerbum erat apud Deum, et Deus erat uerbum, etc. Contra Arianos  .



CAPUT PRIMUM.

1. uerbum Dei ut intelligatur, quo pretio comparandum. Capitulum Euangelii quod lectum est, fratres dilectissimi, purum oculum cordis inquirit. Dominum enim nostrum Iesum Christum accepimus secundum diuinitatem ad condendam uniuersam creaturam, secundum humanitatem ad reparandam lapsam creaturam, euangelizante Ioanne. In ipso autem Euangelio qualis et quantus uir Ioannes fuerit, inuenimus, ut ex dignitate dispensatoris intelligatur quanti pretii sit uerbum, quod per talem dici potuit: imo quam nullius pretii sit quod superat omnia.  Pretio enim aut comparatur res uenalis, aut subiicitur, aut excedit eam. Quando tanto quisque comparat quanto ualet, equatur pretium rei que comparatur: quando uilius, subiicitur ei: quando carius, superat eam. uerbo autem Dei nec equari aliquid potest, nec ad mutationem subiici, nec superponi aliquid. Subiici enim omnia possunt uerbo Dei, quia omnia per ipsum facta sunt: non tamen subiiciuntur, quasi pretium sint uerbi, ut quisque det aliquid, ut illud accipiat. Tamen si dici potest, et admittit nomen hoc ratio aliqua uel loquendi consuetudo, pretium comparandi uerbi ipse comparator est, qui se ipsum pro se ipso dederit huic uerbo. Itaque quando aliquid emimus, querimus aliquid quod demus, ut habeamus rem dato pretio quam uolumus emere. Et extra nos est quod damus; et si apud nos erat, fit extra nos illud quod damus, ut sit apud nos illud quod comparamus. Quidquid pretii inuenerit qui emit aliquid, necesse est ut tale inueniat, ut det quod habet, et accipiat quod non habet; maneat tamen ille a quo abscedit pretium, et accedat illud pro quo dat pretium. Qui autem uult comparare uerbum hoc, qui uult habere, non querat extra se ipsum quod det, se ipsum det. Quod cum fecerit, non se amittit, sicut amittit pretium, quando aliquid emit.



CAPUT II.

2. Pretium uerbi ipse homo. uerbum ergo Dei propositum est omnibus: comparent qui possunt; possunt autem qui pie uoluerint. In illo enim uerbo pax: et pax in terra hominibus bone uoluntatis . Ergo qui uult comparare, det se ipsum. Quasi pretium est hoc uerbi, si dici aliquo modo potest, quando nec se perdit qui dat, et acquirit uerbum pro quo se dat, et se ipsum in uerbo acquirit cui se dat. Et quid dat uerbo? Non aliquid ab ipso alienum, pro quo se dat; sed quod per ipsum uerbum factum est, hoc ei redditur ut reficiatur. Omnia per ipsum facta sunt. Si omnia, utique et homo. Si celum, si terra, si mare, si omnia que in ipsis sunt, si uniuersa creatura; utique ille manifestius, qui ad imaginem Dei factus per uerbum factus est homo.

3. uerbum Dei forma quedam non formata. Forma sine tempore et loco. Non modo [1 1Kb] , fratres, tractamus, quomodo possit intelligi quod dictum est. In principio erat uerbum, et uerbum erat apud Deum, et Deus erat uerbum. Ineffabiliter potest intelligi: non uerbis hominis fit ut intelligatur. uerbum Dei tractamus, et dicimus quare non intelligatur. Non nunc dicimus ut intelligatur, sed dicimus quid impediat ne intelligatur. Est enim forma quedam, forma non formata, sed forma omnium formatorum: forma incommutabilis, sine lapsu, sine defectu, sine tempore, sine loco, superans omnia, existens [2 1Kb] omnibus et fundamentum quoddam in quo sint, et fastigium sub quo sint. Si dicis quia omnia in illo sunt, non mentiris. Dictum est enim ipsum uerbum [3 1Kb] Sapientia Dei: habemus autem  scriptum, Omnia in Sapientia fecisti . Ergo in illo sunt omnia: et tamen quia Deus est, sub illo sunt omnia. Dicimus quam incomprehensibile sit quod lectum est: tamen lectum est, non ut comprehenderetur ab homine, sed ut doleret homo quia non comprehendit, et inueniret unde impeditur a comprehensione, et remoueret ea, et inhiaret perceptioni incommutabilis uerbi, ipse ex deteriore in melius commutatus. Non enim uerbum proficit aut crescit accedente cognitore: sed integrum [1 1Kb] , si permanseris; integrum, si recesseris; integrum, cum redieris; manens in se, et innouans omnia. Ergo est forma omnium rerum, forma infabricata, sine tempore, ut diximus, et sine spatiis locorum. Quidquid enim loco capitur, circumscribitur. Forma circumscribitur finibus [2 1Kb] , habet metas unde et quousque sit. Deinde quod loco capitur et mole quadam et spatio distenditur, minus est in parte, quam in toto. Faciat Deus ut intelligatis.



CAPUT III.

4. Non minor in parte quam in toto. Quotidie autem de corporibus, que ante oculos nostros sunt, que uidemus, que tangimus, inter que sumus, possumus iudicare corpus quodlibet in loco habere formam. Omne autem quod spatium loci occupat, minus est in parte quam in toto. Pars corporis humani, uerbi gratia, brachium: utique minus est brachium quam totum corpus. Et si minus est brachium [3 1Kb] , breuiorem locum occupat. Item caput, quia pars est corporis, in minore loco est, et minus est quam totum corpus, cui caput est. Sic omnia que sunt in loco, minora sunt in parte quam in toto. Nihil tale de illo uerbo sentiamus, nichil tale cogitemus. Non de suggestione carnis spiritualia imaginemur. Non est ille Sermo, non est ille Deus minor in parte quam in toto.

5. In rebus diuinis pia ignorantia melior quam presumpta scientia. Oculo cordis Deus incomprehensibilis. Dei cognitione fit homo beatus. Deus ex notra cognitione non crescit. Sed non potes tale aliquid cogitare. Magis pia est talis ignorantia, quam presumpta scientia. Loquimur enim de Deo. Dictum est, Et Deus erat uerbum. De Deo loquimur, quid mirum si non comprehendis? Si enim comprehendis, non est Deus. Sit pia confessio ignorantie magis, quam temeraria professio scientie. Attingere aliquantum mente Deum; magna beatitudo est: comprehendere autem, omnino impossibile. Ad mentem Deus pertinet, intelligendus est: ad oculos corpus, uidendum est [4 1Kb] . Sed corpus oculo comprehendere te putas? Omnino non potes. Quidquid enim aspicis, non totum aspicis. Cuius hominis faciem uides, dorsum non uides eo tempore quo faciem uides: et quando dorsum uides, eo tempore faciem non uides. Non sic ergo uides, ut comprehendas: sed quando aspicis aliam partem, quam  non uideras, nisi memoria tecum faciat ut memineris te uidisse unde recedis, nunquam te dixeris aliquid uel in superficie comprehendisse. Tractas quod uides, uersas huc atque illuc, uel ipse circuis ut totum uideas. Uno ergo aspectu totum uidere non potes. Et quamdiu uersas ut uideas, partes, uides: et contexendo quia uidisti alias partes, uideris totum inspicere. Non autem hic oculorum uisus, sed memorie uiuacitas intelligitur. Quid ergo de illo uerbo, fratres, dici potest? Ecce de corporibus dicimus subiacentibus oculis nostris, non illa possunt comprehendere aspectu: quis ergo oculus cordis comprehendit Deum? Sufficit ut attingat, si purus est oculus. Si autem attingit, tactu quodam attingit incorporeo et spirituali, non tamen comprehendit; et hoc, si purus est. Et homo fit beatus contingendo corde illud quod semper beatum manet: et est illud ipsa beatitudo perpetua, et unde fit homo uiuus, uita perpetua; unde fit homo sapiens, sapientia perfecta; unde homo fit illuminatus, lumen sempiternum est. Et uide quemadmodum tu contingendo efficeris quod non eras, non illud quod contingis facis esse quod non erat. Hoc dico, Deus non crescit ex cognitore, sed cognitor ex cognitione Dei.



CAPUT Iu.

Ne putemus, fratres karissimi, quia beneficium prestamus Deo, quia diximus pretium nos dare quodam modo. Non enim unde augeatur, illi damus, qui et te lapso integer est, et te redeunte integer manet, paratus uideri [1 1Kb] ut beatificet conuersos, et auersos puniat cecitate. uindicat enim primo in anima auersa a se, exordio penarum [2 1Kb] , ipsa cecitate. Qui enim se auertit a lumine uero, id est, a Deo, iam cecus efficitur. Nondum sentit penam, sed iam habet.

6. uerbum ceternum Patri asseritur contra Arianos. Itaque uerbum Dei, fratres karissimi, incorporaliter, inuiolabiliter, incommutabiliter, sine temporali natiuitate, natum tamen intelligamus a Deo. Putamusne possumus aliquo modo persuadere quibusdam infidelibus non abhorrere a uero, quod dicitur a nobis fide catholica, que contraria est Arianis, a quibus Ecclesia Dei sepe tentata est, cum carnales homines id facilius accipiunt quod uidere consueuerunt? Ausi sunt enim quidam dicere, Maior est Pater Filio, et precedit eum tempore: id est, maior est Filio Pater, et minor est Patre Filius, et a Patre in tempore preceditur. Et sic disputant: Si natus est, utique erat Pater antequam Filius illi esset natus. Attendite: adsit ipse nobis, adiuuantibus orationibus uestris, et pia intentione excipere cupientibus quod ipse donauerit, quod ipse suggesserit; adsit nobis, ut possimus quoquo modo explicare quod cepimus. Tamen, fratres, ante dico, si non potuero ego explicare, non rationem putetis, sed hominem defecisse. Itaque uos hortor et deprecor ut oretis: adsit misericordia Dei,  et ita rem a nobis dici faciat, ut uos audire oportet, et nos dicere. Hoc ergo illi dicunt: Si Filius Dei est, natus est. Hoc fatemur. Non enim esset Filius, si natus non esset. Manifestum est, admittit fides, approbat Ecclesia catholica, uerum est. Adiungunt deinde: Si natus est Patri Filius, erat Pater antequam ei Filius nasceretur. Hoc respuit fides, respuunt aures catholice; anathematur, extra est qui hoc sapit, non pertinet ad participationem societatemque sanctorum. Ergo, ait, rationem mihi redde, quomodo et Filius potuit nasci Patri, et ceuus esse ei a quo natus est?



CAPUT u.

7. Diuina carnalibus insinuare difficile. Et quid facimus, fratres, quando carnalibus spiritualia insinuamus: si tamen et nos ipsi non carnales sumus, quando carnalibus ista spiritualia intimamus, homini assuefacto natiuitate terrena, et uidenti istius creature ordinem, ubi successus et decessus, gignentes et genitos etate distinguit? Post patrem enim nascitur filius, patri utique morituro successurus. Hoc in hominibus, hoc in aliis animantibus inuenimus, parentes priores tempore, filios tempore posteriores. Hac consuetudine uidendi [1 1Kb] , carnalia transferre illi ad spiritualia cupiunt, et intentione carnalium facilius seducuntur. Non enim ratio audientium sequitur talia predicantes, sed consuetudo, que etiam ipsos insoluit, ut talia predicarent. Et quid facimus nos? Silebimus? Utinam liceret. Forsitan enim silendo aliquid dignum de re ineffabili cogitaretur. Nam quidquid potest fari, non est ineffabile. Ineffabilis est autem Deus. Si enim raptum se dicit usque in tertium celum apostolus Paulus, et dicit se audisse ineffabilia uerba ; quanto magis ipse ineffabilis, qui talia demonstrauit, que fari non possit cui demonstrata sunt? Itaque, fratres, melius erat si possemus tacere, et dicere: Hoc habet fides, sic credimus: non potes capere, paruulus es: patienter tolerandum [2 1Kb] , donec pennas nutrias; ne cum uolare implumis uolueris, non sit illa aura libertatis, sed casus temeritatis. Quid illi contra? O si haberet quod diceret, diceret mihi! Deficienti ista excusatio est. uictus est ueris [3 1Kb] , qui respondere non uult. Ille cui hoc dicitur, si non respondeat, etsi in se ipso uictus non est, uincitur tamen in titubantibus fratribus. Audiunt enim fratres infirmi, et putant reuera non esse quod dicatur: et forsitan uerum putant, non esse quod dicatur, non tamen non esse quod sentiatur. Homo enim nichil potest dicere, quod non etiam sentire possit: potest etiam aliquid sentire, quod dicere non possit.

8. Similitudines ad refellendos Arianos adhibende. Tamen seruata illius maiestatis ineffabilitate, ne cum aliquas similitudines contra illos dederimus, putet nos aliquis per istas similitudines iam peruenisse ad id quod nec dici nec cogitari a paruulis potest ; demus et nos aliquas similitudines aduersus illos, unde illi refellantur, non unde illud capiatur. Etenim cum dicimus ualde posse fieri, posse intelligi, ut et natus sit et ceternus sit ei a quo natus est, ut hoc refellant et quasi falsum esse demonstrent, similitudines nobis dant. Unde? De creatura: et dicunt nobis, Homo utique erat antequam generaret filium, maior est filio suo: et equus erat antequam generaret filium, et ouis, et cetera animalia. Similitudines adhibent de creaturis.



CAPUT uI.

9. Similitudinibus tamen non nititur nostra fides de uerbo. Quid, nobis laborandum est, ut et nos inueniamus similitudines earum rerum quas astruimus? Quid? si non inuenirem, non recte possem dicere, Natiuitas Creatoris fortasse similitudinem in creatura non habet? Quanto enim superat ea que hic sunt in eo quod ibi est, tanto superat ea que hic nascuntur in eo quod ibi natus est. Omnia per Deum hic sunt: et quid tamen est comparandum Deo? Sic omnia que hic nascuntur, illo efficiente nascuntur. Et sic forsitan non inuenitur aliqua similitudo natiuitatis eius, quomodo non inuenitur et substantie eius, et immutabilitatis, diuinitatis, maiestatis eius. Quid enim simile hic inueniri potest? Si ergo forsitan nec natiuitatis similitudo inueniatur, numquid inde oppressus sum, quia non inueni similitudines Creatori omnium, in creatura cupiens inuenire quod esset simile Creatori?

10. Similitudines natiuitatis Filii Dei imperfecte in creaturis. Ceuum et ceternum. Et reuera, fratres, non sum inuenturus temporales similitudines, quas eternitati possim comparare. Sed et tu quas inuenisti, quid sunt? Quid enim inuenisti? Quia pater maior est tempore quam filius: et ideo uis ut Filius Dei tempore minor sit quam Pater eternus, quia inuenisti minorem filium patre temporali. Da mihi eternum patrem hic, et inuenisti similitudinem. Filium minorem inuenis patre in tempore, filium temporalem minorem patre temporali. Numquid inuenisti mihi filium temporalem minorem eterno patre?



CAPUT uII.

Quia ergo in eternitate stabilitas est, in tempore autem uarietas; in eternitate omnia stant, in tempore alia accedunt, alia succedunt: potes inuenire minorem filium in uarietate temporis succedentem patri, quia etiam patri suo ipse successit non eterno patri temporalis. Quid ergo possumus, fratres mei, in creatura inuenire ceternum, quando in creatura nichil inuenimus eternum? Inueni eternum patrem in creatura, et inuenio ceternum filium. Si autem non inuenis eternum, et uincunt se in tempore; sufficit ut ad similitudinem inueniamus ceuum. Aliud est enim ceternum, aliud ceuum. Ceuos quotidie dicimus eos qui eamdem habent mensuram temporum: non alter ab altero preceditur tempore, ambos tamen esse cepisse, quos dicimus ceuos. Si potuerimus inuenire ceuum quod nascitur ei a quo nascitur; si possunt inueniri ceua duo generans et generatus: hic inuenimus ceua,  ibi intelligamus ceterna. Si hic inuenero genitum ex eo esse cepisse ex quo cepit generator, intelligimus certe Filium Dei ex eo esse non cepisse, ex quo non cepit generator. Ecce fortasse, fratres, inuenimus aliquid in creatura, quod de alia re nascatur, et tamen ex eo tempore esse incipiat, ex quo cepit illud unde nascitur. Hoc ex eo ex quo illud cepit, illud ex eo ex quo illud non cepit. Hoc ergo ceuum, illud ceternum.



CAPUT uIII.

11. In ceuis similitudo quedam uerbi ceterni Deo. Ignis et lux ceua. Arbitror Sanctitatem uestram iam intellexisse quod dico, non posse comparari temporalia eternis; sed posse ex aliqua tenui et parua similitudine ceua ceternis. Inueniamus itaque ceua, et de Scripturis admoneamur ad has similitudines. Legimus in Scripturis de ipsa Sapientia, Candor est enim lucis eterne. Item legimus, Speculum sine macula Dei maiestatis . Ipsa Sapientia dicta est candor lucis eterne, dicta est imago Patris: hinc capiamus similitudinem, ut inueniamus ceua, ex quibus intelligamus ceterna. O Ariane, si inuenero genitorem non precedere tempore illud quod genuit, si genitum non esse minorem tempore illo a quo generatus est; iustum est ut concedas mihi posse ista ceterna inueniri in Creatore, quando ceua in creatura inueniri potuerunt. Iam quidem aliquibus fratribus hoc occurrere puto. Nam preuenerunt aliqui ex quo dixi, Candor est enim lucis eterne. Ignis enim lucem fundit, lux ab igne funditur. Quid a quo existat, si queramus, quotidie cum lucernam accendimus, admonemur rei cuiusdam inuisibilis et inenarrabilis, ut lucerna aliqua intelligentie nostre in ista nocte seculi possit accendi. Attende eum qui lucernam accendit. Non accensa lucerna, nondum est ignis, nondum est et fulgor qui ab igne exit. Interrogo autem ego, et dico: Fulgor ab igne existit, an ignis a fulgore? Omnis anima mihi respondet: uoluit enim Deus inseminare omni anime initia intellectus, initia sapientie: omnis mihi anima respondet, et nemo dubitat, quod splendor ille de igne existit, non ignis de splendore. Ponamus ergo ignem patrem illius splendoris: quia iam prelocuti sumus ceua nos querere, non ceterna. Si lucernam accendere cupio, nondum est ibi ignis, nondum et ille splendor: mox autem ut accendero, simul cum igne et splendor existit. Da hic mihi ignem sine splendore, et credo [1 1Kb] tibi Patrem fuisse sine Filio.



CAPUT IX.

12. Alia ceua, imago et res unde nascitur. Attendite: dicta est ut potuit a nobis tanta res dici, Domino adiuuante intentionem orationis uestre et preparationem cordis uestri, excepistis quantum capere potuistis. Illa tamen ineffabilia sunt. Nihil dignum putetis dictum, uel eo ipso quo ceua ceternis comparantur, temporalia semper manentibus, exstinguibilia immortalibus. Sed quia dictus est Filius et imago Patris, accipiamus et hinc aliquam similitudinem in rebus longe differentibus, ut prelocuti  sumus. Imago existit de speculo hominis intuentis speculum. Non nobis potest suffragari ad euidentiam rei huius, quam explicare utcumque conamur. Etenim dicitur mihi: Ille qui attendit speculum, iam utique erat, et iam natus erat. Existit imago mox ut aspector exstiterit. Nam ille qui inspicit, erat et antequam accederet ad speculum. Quid ergo inueniemus, unde possimus eruere talem similitudinem, sicut eruimus de igne et splendore? Faciamus a minimo [1 1Kb] . Facile nostis quemadmodum aqua corporum sepe reddat imagines. Hoc dicimus; quando quisque uel transit super aquam uel stat, uidet ibi imaginem suam. Ponamus ergo aliquid natum super aquam, uelut uirgultum aut herbam, nonne cum imagine sua nascitur? Mox ut incipit existere, incipit cum illo existere imago eius, non precedit nascendo imaginem suam: non mihi ostenditur natum esse aliquid super aquam, et postea apparuisse imaginem eius, cum illud sine imagine prius appareret; sed nascitur cum imagine sua: et tamen imago ab illo, non illud ab imagine. Nascitur ergo cum imagine sua, et simul esse incipiunt uirgultum et imago eius. Numquid non fateris imaginem esse de illo uirgulto, non uirgultum de imagine genitum? Ergo de illo uirgulto confiteris imaginem. Itaque et generans, et quod genitum est, simul esse ceperunt. Ergo ceua sunt. Si semper uirgultum, semper et imago de uirgulto. Quod autem de alio est, utique natum est. Potest ergo semper esse generans, et semper cum illo quod de illo natum est. Ibi enim estuabamus, ibi laborabamus, quomodo intelligeretur sempiterna natiuitas. Ergo filius Dei secundum hoc dicitur, quod et Pater est, quod habet de quo sit: non secundum hoc, quod prior esset Pater, et postea Filius. Semper Pater, semper Filius de Patre. Et quia quidquid de aliquo est, natum est; semper igitur Filius natus. Semper Pater, semper de illo imago; quomodo imago illa uirgulti de uirgulto nata est, et si semper uirgultum, semper nata esset et imago de uirgulto. Non potuisti inuenire ceterna genita eternis genitoribus, et inuenisti ceua nata temporalibus gignentibus. Intelligo ceternum Filium natum eterno gignenti. Quod enim est temporali ceuum, hoc est eterno ceternum.



CAPUT X.

13. In similitudinibus allatis est inequalitas. Hic iam modicum est [2 1Kb] quod aduertatis, fratres, propter blasphemias. Semper enim dicitur, Ecce dedisti similitudines: sed splendor qui funditur de igne, minus lucet quam ipse ignis; et imago uirgulti minus utique habet proprietatem, quam illud uirgultum unde imago est. Habent ista similitudinem, sed non habent omnimodam equalitatem: quare non uidentur esse eiusdem substantie. Quid ergo dicemus, si dicat aliquis: Talis est ergo Filius ad Patrem, qualis ad ignem splendor, et imago ad uirgultum? Ecce intellexi eternum Patrem, intellexi ceternum Filium: tamen sicut effusum splendorem minus igne lucentem, aut sicut effusam imaginem minus quam  uirgultum existentem dicimus? Non: sed equalitas omnimoda est. Non credo, ait, quia non inuenisti similitudinem. Sed crede Apostolo, quia potuit uidere quod dixi [1 1Kb] . Ait enim: Non rapinam arbitratus est esse equalis Deo . Aequalitas omni modo coniungitur. Et quid dixit? Non rapinam. Quare? Quia illud est rapina, quod alienum est.

14. Filii Dei ceternitas et equalitas ex duobus collatis similitudinum generibus. Tamen ex duabus istis collationibus et generibus duobus, similitudinem fortassis inuenimus in creatura, quomodo intelligamus Filium et ceternum Patri et nequaquam minorem. Sed non illud possumus inuenire in uno genere similitudinum: iungamus ambo genera. Quomodo ambo genera? Unum unde ipsi dant similitudines, et alterum unde nos dedimus. Dederunt enim illi similitudines ex his que nascuntur in tempore, et preceduntur tempore ab eis a quibus nascuntur, sicut homo de homine. Maior ille tempore prior natus: sed tamen homo et homo, id est eiusdem substantie. Homo enim hominem generat, et equus equum, et pecus pecudem. Ad eamdem substantiam generant ista; sed non ad idem tempus. Diuersa sunt tempore; sed non sunt diuersa natura. Quid ergo hic laudamus in ista natiuitate? Certe equalitatem nature. Quid autem deest? Aequalitas temporis. Teneamus hic unum quod laudatur, id est, equalitatem nature. In illo autem genere similitudinum, quod nos dedimus de splendore ignis et de imagine uirgulti, equalitatem nature non inuenis, inuenis ceuitatem. Quid hic laudamus? Ceuitatem. Quid deest? Aequalitas nature. Coniunge que laudas. In creaturis enim deest aliquid quod laudas, in Creatore deesse nichil potest: quia quod inuenis in creatura, a Creatore artifice processit. Quid ergo in ceuis? nonne hoc Deo dandum quod ibi laudas? Quod autem deest non tribuendum maiestati, in qua nullus defectus est. Ecce offero tibi genitis ceua gignentia: laudas ibi ceuitatem, sed disparilitatem reprehendis. Quod reprehendis, noli tribuere Deo; quod laudas, tribue: et tribuis illi ex isto genere similitudinum pro ceuitate ceternitatem, ut ceternus sit natus cum eo a quo natus sit. De alio autem similitudinum genere, que et ipsa creatura Dei est, et debet laudare Creatorem, quid ibi laudas? Aequalitatem nature. Iam propter illam distinctionem dederas ceternitatem; da propter istam, equalitatem; et perfecta est natiuitas eiusdem substantie. Quid enim dementius, fratres mei, quam ut in aliquo laudem creaturam, quod non sit in Creatore? Laudo in homine equalitatem nature, et non credo in eo qui fecit hominem? Quod de homine natum est, homo est; et quod de Deo natum est, non id erit quod ille de quo natum est? Non uersor in operibus que Deus non fecit. Laudent ergo Creatorem omnia opera sua. Inuenio hic ceuum, cognosco ibi ceteruum. Hic equalitatem inuenio nature, ibi intelligo equalitatem substantie. Totum ergo ibi quod hic ex partibus singulis et rebus singulis inuenitur.  Totum ergo ibi simul, et non hoc solum quod in creaturis: totum inuenio ibi, sed tanquam in Creatore, tanto amplius, quod hec uisibilia, illa inuisibilia; hec temporalia, illa eterna; hec commutabilia, illa incommutabilia; hec corruptibilia, illa incorruptibilia. Postremo in ipso homine ea que inuenimus homo et homo, duo homines sunt: ibi Pater et Filius unus Deus.

15. Cordis oculus mundandus ut uideatur Deus. Domino Deo nostro gratias ago inenarrabiles, quod ex hoc loco scrupulosissimo et laboriosissimo infirmitatem meam liberare dignatus est, petentibus uobis. Ante omnia tamen seruate hoc, quidquid de creatura potuimus colligere, aut sensu corporis, aut cogitatione animi, inenarrabiliter transcendere Creatorem. Sed uis illum mente contingere? Purga mentem, purga cor tuum. Mundum fac oculum, unde illud quidquid est, possit attingi. Mundum fac oculum cordis: Beati enim mundo corde, quoniam ipsi Deum uidebunt . Non autem mundato corde, quid potuit misericordius procurari aut donari ab eo, nisi ut illud uerbum, de quo tanta et tam multa diximus, et nichil dignum diximus; nisi ut illud uerbum, per quod facta sunt omnia, fieret quod nos sumus, ut attingere possimus illud quod non sumus? Non enim Deus sumus: sed possumus mente uel cordis acie interiore uidere Deum. Peccatis acies nostre obtrite, obtuse, infirmitate deiecte cupiunt uidere: sed in spe sumus, in re nondum sumus. Filii Dei sumus. Hoc ait Ioannes, qui ait, In principio erat uerbum, et uerbum erat apud Deum, et Deus erat uerbum: qui supra pectus Domini discumbebat, qui secreta ista de sinu illius cordis hauriebat: ipse ait, Dilectissimi, filii Dei sumus; et nondum apparuit quid erimus: scimus quia cum apparuerit, similes ei erimus, quoniam uidebimus eum sicuti est . Hoc nobis promittitur.

16. uerbum incarnatione quasi lac factum, ut a nobis caperetur. Sed ut perueniamus, si nondum possumus uidere uerbum Deum [1 1Kb] , audiamus uerbum carnem: quia carnales facti sumus, audiamus uerbum carnem factum. Ideo enim uenit, ideo suscepit infirmitatem nostram, ut possis firmam locutionem capere Dei portantis infirmitatem tuam. Et uere dictum est lac. Lac enim dat paruulis, ut cibum sapientie det maioribus. Lactare patienter, ut auide pascaris. Quomodo enim fit etiam lac, quo lactantur infantes? Nonne esca erat in mensa? Sed inualidus est infans ad comedendam escam, que in mensa est: quid facit mater? Incarnat escam, et conficit lac de ipsa. Conficit nobis quod capere possimus. Sic uerbum caro factum est, ut lacte paruuli nutriremur, qui ad cibum quidem eramus infantes. uerum hoc interest, quia quando cibum mater incarnatum lac facit, cibus in lac conuertitur: incommutabiliter autem manens uerbum carnem assumpsit, ut esset quodam modo  contextum. Quod est, non corrupit, non commutauit, ut per habitum tuum tibi loqueretur, non in hominem transmutatus atque conuersus Inconuertibilis enim et incommutabilis, et omnino inuiolabilis manens, factus est quod tu ad te, quod ipse ad Patrem.

17. Humilitas a uerbo incarnato discenda. Ipse enim infirmis quid dicit, ut possint recuperato illo uisu uerbum ex aliqua parte attingere, per quod facta sunt omnia? uenite ad me, omnes qui laboratis et onerati estis, et ego reficiam uos. Tollite iugum meum super uos, et discite a me quia mitis sum et humilis corde . Quid magister Filius Dei, Sapientia Dei, per quem facta sunt omnia, concionalur? uocat humanum genus, et dicit, uenite ad me, omnes qui laboratis, et discite a me. Putabas forte dicturam Sapientiam Dei, Discite quomodo celos feci et astra: omnia etiam in me, antequam fierent, numerata erant; quomodo in uirtute rationum incommutabilium etiam capilli uestri numerati sunt . Hec putabas et talia esse dicturam? Non. Sed prius illud, Quoniam mitis sum et humilis corde. Ecce quod capiatis, uidete, fratres, certe paruum est. Ad magna nos tendimus, parua capiamus, et magni erimus. uis capere celsitudinem Dei? Cape prius humilitatem Dei. Dignare esse humilis propter te, quia Deus dignatus est humilis esse propter eumdem te: non enim propter se. Cape ergo humilitatem Christi, disce humilis esse, noli superbire. Confitere infirmitatem tuam, iace patienter ante medicum. Cum ceperis humilitatem eius, surgis cum illo: non quasi et ipse surgat secundum quod uerbum est; sed tu potius, ut magis magisque a te capiatur. Intelligebas primo titubanter atque hesitanter; intelligis postea certius et clarius. Non ille crescit, sed tu proficis, et quasi tecum uidetur surgere. Sic est, fratres. Credite preceptis Dei, et facite illa, et donabit uobis robur intelligentie. Non presumatis, et quasi anteponatis scientiam precepto Dei; ne inferiores, non solidiores remaneatis [1 1Kb] . Arborem attendite: ima petit prius, ut sursum excrescat; figit radicem in humili, ut uerticem tendat ad celum. Numquid nititur nisi ab humilitate? Tu autem sine caritate uis excelsa comprehendere; sine radice auras petis? Ruina est ista, non incrementum. Habitante Christo per fidem in cordibus uestris, in caritate radicamini atque fundamini, ut impleamini in omnem plenitudinem Dei .



SERMO CXuIII [* 1Kb]  . De eisdem uerbis Euangelii Ioannis, In principio erat uerbum, etc., cap. I, u\. 1-3.

1. uerbum Dei eternum, genitum, non factum. Omnes qui multa uerba queritis hominis, intelligite unum uerbum Dei: In principio erat uerbum. In principio autem fecit Deus celum et terram .  Sed erat uerbum, quando audiuimus, In principio fecit Deus. Agnoscamus Creatorem: Creator est enim qui fecit; creatura autem quod fecit. Non erat enim creatura que facta est, sicut semper erat uerbum Deus, per quem facta est. Quando autem audiuimus, Erat uerbum, apud quem erat? Intelligimus Patrem, qui non fecit, nec creauit idem uerbum, sed genuit. In principio enim fecit Deus celum et terram. Per quid fecit? Erat uerbum, et uerbum erat apud Deum: sed quale uerbum? Sonabat et transibat? Numquid cogitabatur et uoluebatur? Non. Recordabatur, et proferebatur? Non. Ergo quale uerbum? Quid a me queris multa? Deus erat uerbum. Quando audimus, Deus erat uerbum, non duplicamus Deum; sed intelligimus Filium. uerbum enim Dei Filius est. Ecce Filius, et quod nisi Deus? Nam Deus erat uerbum. Quid Pater? Utique Deus. Si pater Deus, et Filius Deus, duplicamus Deum? Absit. Pater Deus, Filius Deus: sed Pater et Filius unus Deus. Non est enim unicus Filius factus, sed natus. In principio fecit Deus celum et terram: sed erat uerbum a Patre. Ergo factum est uerbum a Patre? Non. Omnia per ipsum facta sunt. Si per ipsum omnia facta sunt, numquid et ipse per se ipsum factus est? Per quem audis facta esse omnia, noli putare factum esse inter omnia. Nam si et ipse factus est, non per illum facta sunt omnia, sed inter cetera factus est ipse. Dicis, Factus est: numquid per se? Quis est qui faciat se? Si ergo factus est, quomodo per ipsum facta sunt omnia? Ecce et ipse factus est, sicut tu dicis, non ego, quia genitum non nego. Si ergo dicis factum esse, quero per quid, quero per quem. Per se ipsum? Ergo erat, antequam fieret, ut faceret se ipsum. Si autem omnia per ipsum facta sunt, intellige quia non est factus ipse. Si non potes intelligere, crede ut intelligas. Precedit fides, sequitur intellectus: quoniam propheta dicit, Nisi credideritis, non intelligetis . Erat uerbum. Noli ergo querere tempus ei, per quem facta sunt tempora. Erat uerbum. Sed tu dicis: Aliquando non erat uerbum. Mentiris, nusquam legis. Ego autem lego tibi, In principio erat uerbum. Quid queris ante principium? Si autem aliquid inuenire potueris ante principium, ipsum erit principium. Insanit qui aliquid querit ante principium. Quid ergo dicit quia fuit ante principium? In principio erat uerbum.

2. Similitudine ostenditur ceternum esse Deo Patri Filium. Sed dicis: Et erat Pater; et ante uerbum? Quid queris? In principio erat uerbum. Quod inuenis intellige: noli querere quod non potes inuenire. Nihil est ante principium. In principio erat uerbum. Splendor Patris Filius est. De sapientia Patris, quod est Filius, dictum est, Candor est enim lucis eterne . Queris Filium sine Patre? Da mihi lucem sine candore. Si aliquando non erat Filius, Pater lux obscura erat. Quomodo enim non obscura lux erat, si candorem non habebat? Ergo semper Pater, semper Filius. Si semper Pater, semper Filius. Queris a me utrum natus sit Filius? Respondeo, Natus.  Non enim esset Filius, si non natus. Sed cum dico, Semper Filius; hoc dico, Semper est natus. Et quis intelligit, Semper est natus? Da mihi sempiternum ignem, et do tibi sempiternum splendorem. Benedicimus Deum, qui dedit nobis sacras Scripturas. In splendore lucis nolite esse ceci. Candor de luce gignitur, et tamen gignenti ceternus est candor. Semper lux, semper candor eius. Genuit candorem suum: sed numquid fuit sine candore suo? Generare sempiternum liceat Deo. Rogo, audite de quo loquimur: audite, aduertite, credite, intelligite. De Deo loquimur. Filium Patri ceternum fatemur et credimus. Sed homo, inquit, quando generat filium, maior est qui generat, et minor qui generatur. Ecce uerum est: in hominibus maior est qui generat, et minor qui generatur, et peruenit ad robur patris sui. Sed quare, nisi quia cum ille crescit, ille senescit? Stet pater in tempore, et crescendo eum sequitur filius, et uidebis equalem. Sed ecce do tibi unde intelligas. Ignis generat splendorem ceuum. Non inuenis in hominibus nisi minores filios, maiores patres; non inuenis ceuos: sed do tibi, sicut dixi, splendorem ceuum igni patri suo. Generat enim ignis splendorem, sed nunquam sine splendore. Cum ergo uideas splendorem igni esse ceuum, permitte Deum generare ceternum. Qui intelligit, gaudeat: qui autem non intelligit, credat. Quoniam uerbum Prophete euacuari non potest: Nisi credideritis, non intelligetis.



SERMO CXIX [* 1Kb]  . De eisdem uerbis Ioannis, In principio erat uerbum, etc., cap. I, u\. 1-14  .



CAPUT PRIMUM.

1. uerbum eternum apud Deum. Dominum nostrum Iesum Christum factum esse hominem querendo perditum hominem, neque unquam tacuit predicatio nostra, et semper habuit fides uestra: hunc autem Dominum nostrum, qui homo factus est propter nos, Deum semper fuisse apud Patrem, et semper futurum esse, imo semper esse; quia ubi tempus non preterit, non est ibi Fuit et Erit. Quod enim dicitur Fuit, iam non est; quod dicitur Erit, nondum est: sed semper est, quia uere est, hoc est, incommutabilis est. Modo nos admonuit euangelicum capitulum, magnum diuinumque secretum. Hoc enim principium Euangelii sanctus Ioannes ructuauit, quia de pectore Domini bibit. Recordamini enim, et lectum est uobis nuperrime, quomodo ipse sanctus Ioannes euangelista in sinu Domini discumbebat. Quod aperte exponere uolens, ait, Super pectus Domini : ut intelligeremus quid dixerit, in sinu Domini. Ille enim  qui super pectus Domini discumbebat, putamus quid bibebat? Non putemus, sed potemus: modo enim et nos audiuimus quod bibamus.



CAPUT II.

uerbum Dei non est factum.---In principio erat uerbum, et uerbum erat apud Deum, et Deus erat uerbum. O predicare! o saginam Dominici pectoris eructuare! In principio erat uerbum. Quid queris quid ante erat? In principio erat uerbum. Si factum esset uerbum: non est enim factum per quod facta sunt omnia: si factum esset uerbum, Scriptura diceret, In principio fecit Deus uerbum; quomodo dixit in Genesi, In principio fecit Deus celum et terram . Non ergo in principio fecit Deus uerbum: quia, In principio erat uerbum. Hoc uerbum quod in principio erat, ubi erat? Sequere: Et uerbum erat apud Deum. Sed solemus, audiendo quotidie humana uerba, uile habere nomen hoc uerbi. Hic noli habere uile nomen uerbi: Deus erat uerbum. Hoc, id est uerbum, erat in principio apud Deum. Omnia per ipsum facta sunt: et sine ipso factum est nichil.



CAPUT III.

3. uerbum Dei incomprehensibile. Extendite corda uestra, adiuuate paupertatem sermonis nostri. Quod dicere potuero, audite: quod non potuero, cogitate. Quis comprehendat uerbum manens? Omnia uerba nostra sonant et transeunt. Quis comprehendat uerbum manens, nisi qui in ipso manet? uis comprehendere uerbum manens? Noli sequi flumen carnis. Caro quippe ista fluuius est: non enim manet. Tanquam de fonte quodam secreto nature nascuntur homines, uiuunt homines, moriuntur homines: nec unde ueniant nouimus, nec quo eant nouimus. Latet aqua, donec progrediatur ex fonte: currit, et apparet in flumine: sed rursus latet in mari. Contemnamus fluuium istum manantem, currentem, desinentem, contemnamus. Omnis caro fenum, et omnis honor carnis sicut flos feni. Fenum aruit, flos decidit. uis manere? uerbum autem Domini manet in eternum .



CAPUT Iu.

4. uerbum caro factum. Sed ut subueniret nobis, uerbum caro factum est, et habitauit in nobis. Quid est, uerbum caro factum est? Aurum fenum factum est. Fenum factum est ad succendendum: succensum est fenum, sed mansit aurum: et in feno non periit, et fenum mutauit. Quomodo mutauit? Resuscitauit, uiuificauit, in celum leuauit, ad Patris dexteram collocauit. Ut autem diceretur, Et uerbum caro factum est, et habitauit in nobis, quid precessit recolamus paululum. In sua propria uenit, et sui eum non receperunt. Quotquot autem receperunt eum, dedit eis potestatem filios Dei fieri. Fieri, quia non erant: ipse autem in principio erat. Dedit ergo eis potestatem filios Dei fieri, credentibus in nomine eius: qui non ex sanguinibus, neque ex uoluntate carnis, neque ex uoluntate uiri, sed ex Deo nati sunt. Ecce sunt, in quacumque sint etate carnis: uidetis infantes: uidete et gaudete. Ecce sunt: sed ex Deo nati sunt [1 1Kb] . uulua matris, aqua Baptismatis.



CAPUT u.


5. Incarnationis mysterium suadetur. Nemo pauperculo animo sentiat, et uoluat apud se ipsum mendicissimas [1 1Kb] cogitationes, et dicat sibi: Quomodo in principio erat uerbum, et uerbum erat apud Deum, et Deus erat uerbum; omnia per ipsum facta sunt: et ecce uerbum caro factum est, et habitauit in nobis? Audite unde factum est. Certe credentibus in nomine eius dedit potestatem filios Dei fieri. Nec ipsi quibus dedit potestatem filios Dei fieri, putent impossibile esse filios Dei fieri. uerbum caro factum est, et habitauit in nobis. Nolite putare multum esse ad uos, fieri filii Dei: propter uos filius hominis factus est, qui erat filius Dei. Si factus est ipse, ut minus esset qui plus erat; non potest facere ex eo quod minus eramus, ut aliquid plus esse possimus? Descendit ad nos, et non ad illum ascendemus? Accepit pro nobis mortem nostram, et non nobis daturus est uitam suam? Passus est propter te mala tua, et non tibi daturus est bona sua?



CAPUT uI.

6. Incarnatio opus omnipotentis uerbi. Sed quomodo, inquit, fieri potuit ut uerbum Dei, quo gubernatur mundus, per quod et creata sunt et creantur uniuersa, coarctaret se in uirginis carnem; dimitteret mundum, et desereret Angelos, in utero unius femine includeretur? Nec nosti diuina cogitare. uerbum Dei  prorsus totum potuit, quia et uerbum Dei omnipotens est, et manere apud Patrem, et uenire ad nos; et in carne procedere ad nos, et apud ipsum latere. Neque enim, si natus ex carne non esset, non esset. Erat ante carnem suam: ipse creauit matrem suam. Elegit in qua conciperetur, creauit de qua crearetur. Quid miraris? Deum tibi loquor: Deus erat uerbum.



CAPUT uII.

7. Similitudine explicatur incarnatio uerbi. De uerbo aliquid ago, et uerbum humanum forte aliquid simile potest; quamuis longe impar, longe discretum, ex nulla particula comparandum, tamen uobis aliqua similitudine insinuandum. Ecce ego uerbum quod uobis loquor, in corde meo prius habui; processit ad te, nec recessit a me: cepit esse in te, quod non erat in te; mansit apud me, cum exiret ad te. Sicut ergo uerbum meum prolatum est sensui tuo, nec recessit a corde meo: sic illud uerbum prolatum est sensui nostro, nec recessit a Patre suo. uerbum meum erat apud me, et processit in uocem: uerbum Dei erat apud Patrem, et processit in carnem. Sed numquid ego possum id facere de uoce mea, quod potuit ille de carne sua? Ego enim uolantem uocem meam tenere non possum: ille carnem suam non solum tenuit, ut nasceretur, uiueret, ageret; sed etiam mortuam suscitauit, et uehiculum quoddam in quo processit ad nos, ad Patrem leuauit. uestem dicas carnem Christi, uehiculum dicas, et quomodo forte ipse significare  dignatus est, iumentum ipsius dicas; quia in ipso iumento leuauit eum qui fuerat a latronibus sauciatus : postremo, quod ipse apertius dixit, templum dicas : hoc templum iam nouit mortem, ad dexteram Patris sedet: in ipso templo uenturus est iudicare uiuos et mortuos. Quod nos monuit precepto, demonstrauit exemplo. Quod ostendit in carne sua, hoc sperare debes in carne tua. Hec est fides, tene quod nondum uides. Opus est ut in eo, quod non uides, credendo permaneas; ne cum uideris, erubescas.



SERMO CXX [* 1Kb]  . De eisdem uerbis Ioannis, In principio erat uerbum, etc., cap. 1, u\. 1-3.

1. uerbum Dei incomprehensibile in Euangelio reuelatum. Euangelii Ioannis principium, In principio erat uerbum. Sic cepit, hoc uidit, et transcendens uniuersam creaturam, montes, era, celos, sidera, Sedes, Dominationes, Principatus, Potestates, omnes Angelos, omnes Archangelos, transcendens omnia, in principio uerbum uidit, et bibit. Super omnem creaturan, uidit, de pectore Domini bibit. Ipse est enim Ioannes euangelista sanctus, quem precipue diligebat iehsu; ita ut super pectus eius recumberet . Ibi erat hoc secretum, ut inde biberetur, quod in Euangelio ructuaretur. Felices qui audiunt et intelligunt. Sequentis felicitatis sunt, qui et si non intelligunt, credunt. Quantum est enim hoc uidere Dei uerbum, quis humanis explicet uerbis?

2. uerbum Dei ubique totum. Erigite corda uestra, fratres mei; quantum potestis, erigite: quidquid uobis per imaginationem cuiuslibet corporis occurrerit, respuite. Si occurrerit tibi uerbum Dei, quomodo cogitas lucem solis huius, quantumlibet pandas, quantumlibet extendas, nullos eius lucis fines in cogitatione constituas; ad uerbum Dei nichil est. Quidquid tale cogitat anima, minus est in parte, quam in toto. Cogita uerbum ubique totum. Intelligite quod dico: quantum possum, coarcto me per angustias meas propter uos. Intelligite quod dico. Ecce lux ista de celo, que solis nomine appellatur, cum processerit, illustrat terras, explicat diem, facit formas, coloresque discernit. Magnum bonum, magnum omnibus mortalibus Dei donum: magnificent eum opera sua. Si tam pulcher est sol; solis factore quid pulchrius? Et tamen uidete, fratres: ecce diffundit radios suos per uniuersam terram; patentia penetrat, clausa resistunt: lucem suam mittit per fenestras, numquid et per parietem? uerbo Dei totum patet, uerbum Dei nichil latet. uidete aliam differentiam, quam longe sit a Creatore creatura, maxime corporalis. Quando in oriente est sol, in occidente non est. Lux quidem eius de illo grandi corpore effusa, pertendit usque in occidentem; sed ipse ibi non est. Quando occidere ceperit, tunc ibi erit. Quando oritur, in oriente est: quando occidit, in occidente est. Per ista duo opera  sua, nomina locis dedit. Quia in oriente est quando oritur ad orientem, fecit orientem uocari: quia in occidente est quando occidit ad occidentem, fecit Occidentem uocari. Nocte nusquam apparet. Numquid uerbum Dei sic est? Numquid quando est in oriente, non est in occidente; aut quando est in occidente, non est in oriente? aut aliquando deserit terras, et it sub terras, aut post terras? Ubique totum est. Quis hoc explicet uerbis? Quis hoc uidet? Quo documento uobis probabo quod dico? Homo loquor, hominibus loquor: infirmus loquor, infirmioribus loquor. Et tamen, fratres mei, audeo dicere, quod uobis dico, uel per speculum, uel in enigmate, utcumque uideo, utcumque intelligo et in corde meo de hac re uerbum. Sed querit exire ad uos, et dignum non inuenit uehiculum. uehiculum uerbi, sonus est uocis. Quod dico apud me, quero uobis dicere, et uerba deficiunt. uolo enim dicere de Dei uerbo. Quanto uerbo, quali uerbo? Omnia per ipsum facta sunt. Opera uidete, et Operatorem expauescite. Omnia per ipsum facta sunt.

3. uerbi diuini excellentia intelligenda ex humani uerbi proprietate. Recens baptizati in albis. Redi mecum, humana infirmitas, redi ergo. Humana ipsa comprehendamus, si possumus. Homines sumus et nos qui loquimur, et hominibus loquimur, et sonum uocis edimus. Ad aures hominum sonum uocis nostre perducimus, et per nostre uocis sonum et intellectum quomodocumque per aurem in corde ponimus. Hinc ergo quod possumus, ut possumus, eloquamur, hoc comprehendamus. Si autem neque hoc comprehendere ualuerimus, ad illud quid sumus? Ecce auditis me: uerbum facio. Si quis hinc exeat et interrogetur foris quid hic agitur, respondet: uerbum Episcopus facit. uerbum facio de uerbo. Sed quale uerbum, de quali uerbo? Mortale uerbum, de immortali uerbo; mutabile uerbum, de immutabili uerbo; transitorium uerbum, de eterno uerbo. Tamen attendite uerbum meum. Dixeram enim uobis, uerbum Dei ubique totum est. Ecce facio uobis uerbum: ad omnes peruenit quod dico. Ut ad omnes perueniret quod dico, numquid diuisistis quod dico? Si pascerem uos, ut non mentem uestram, sed uentrem implere uellem, et ponerem uobis panes quibus saturaremini; nonne panes meos diuideretis inter uos? Numquid possent panes mei ad unumquemque uestrum peruenire? Si ad unum peruenirent, ceteri nichil haberent. Ecce loquor, et omnes habetis. Parum est quia omnes habetis: et omnes totum habetis. Paruenit ad omnes totum, ad singulos totum. O mirabilia uerbi mei! Quid est ergo uerbum Dei? Aliud audite. Dixi: quod dixi, processit ad uos, et non recessit a me. Peruenit ad uos, nec separatum est a me. Antequam dicerem, ego habebam, et uos non habebatis: dixi, et uos habere cepistis, et ego nichil perdidi. O miraculum uerbi mei! Quid est ergo uerbum Dei? De paruis magna coniicite. Considerate terrena, laudate celestia. Creatura sum, creatura estis: et tanta miracula fiunt de uerbo meo in corde meo, in ore meo, in uoce mea, in auribus uestris, in cordibus uestris. Quid est Creator? O Domine, audi nos. Fac  nos, quia fecisti nos. Fac nos bonos, quia fecisti nos homines illuminatos. Isti albati, illuminati, audiunt per me uerbum tuum. Illuminati enim gratia tua assistunt tibi. Hic est dies quem fecit Dominus. Sed hoc laborent, hoc orent, ut cum isti dies transierint [1 1Kb] , non fiant tenebre, qui facti sunt lux miraculorum Dei et beneficiorum.



SERMO CXXI [* 1Kb]  . De uerbis Euangelii Ioannis, Mundus per ipsum factus est, etc., cap. 1, u\. 10-14  .

1. Mundus---duplex. Mundus per Dominum factus est, et mundus eum non cognouit [2 1Kb] . Qui mundus per eum factus est? qui mundus eum non cognouit [3 1Kb] ? Non enim mundus qui per eum factus est, ipse eum non cognouit. Quis est mundus qui per eum factus est? Celum et terra. Quomodo eum non cognouit celum, quando in eius passione sol obscuratus est? Quomodo eum terra non cognouit, quando illo in cruce pendente contremuit? Sed mundus eum non cognouit, cuius princeps est ille, de quo dictum est, Ecce uenit princeps mundi huius, et in me nichil inuenit . Homines mali mundus uocantur, homines infideles mundus uocantur. Inde acceperunt nomen, ex eo quod amant. Amando Deum, efficimur dii: ergo amando mundum, dicimur mundus. Sed Deus erat in Christo mundum reconcilians sibi . Mundus ergo non eum cognouit, numquid omnes?

2. Mundus malus.---In sua propria uenit, et sui eum non receperunt. Omnia sunt ipsius, sed propria ipsius dicuntur, unde mater eius erat, unde carnem acceperat; ad quos aduentus sui precones ante premiserat, quibus legem dederat, quos de Aegyptia seruitute liberauerat, quorum patrem carnalem elegit Abraham. Quia uerum dixit, Ante Abraham ego sum . Nec sic dixit, Antequam Abraham esset; aut, antequam Abraham fieret ego factus sum [4 1Kb] . In principio enim uerbum erat, non factum erat. Ergo, In propria uenit, ad Iudeos uenit. Et sui enim non receperunt.

3. Quinam sunt filii Abrahe. Quotquot autem receperunt eum. Utique enim ibi Apostoli, qui illum receperunt. Ibi illi qui ante iumentum eius ramos ferebant. Precedebant et sequebantur, et uestimenta sua sternebant; et magna uoce clamabant: Hosanna filio Dauid; benedictus qui uenit in nomine Domini. Tunc  Pharisei dixerunt ei: Compesce pueros, non tibi ista clament. Et ille: Si isti tacebunt, lapides clamabunt. Nos uidebat, quando ista dicebat: Si isti tacebunt, lapides clamabunt . Qui lapides, nisi qui colunt lapides? Si paruuli Iudei tacebunt, maiores et minores Gentes clamabunt. Qui lapides, nisi de quibus dicit ipse Ioannes iste, qui uenit ut testimonium perhiberet de lumine ? Cum enim uideret ipsos Iudeos superbire de genere Abrahe, ait illis, Generatio uiperarum. Illi se dicebant filios Abrahe: et iste illis dicebat, Generatio uiperarum. Abrahe faciebat iniuriam? Absit. Ex moribus dabat eis nomen. Quia si essent filii Abrahe, imitarentur Abraham: Sicut eis et ipse ait, qui dicunt ei, Nos liberi sumus, et nemini seruiuimus unquam, nos patrem habemus Abraham. Et ille: Si filii Abrahe essetis, facta Abrahe faceretis. uos uultis me occidere, quia ueritatem uobis dico; hoc Abraham non fecit . Inde generati estis, sed degenerastis. Ergo quid Ioannes? Generatio uiperarum, quis uobis ostendit fugere a uentura ira? Quia ueniebant baptizari baptismo Ioannis in penitentiam. Quis uobis ostendit fugere ab ira uentura? Facite ergo fructum dignum penitentie. Et nolite dicere in cordibus uestris, Patrem habemus Abraham. Potens est enim Deus de lapidibus istis suscitare filios Abrahe . Potens est enim Deus de lapidibus istis, quos uidebat in Spiritu; illis dicebat, et nos preuidebat [1 1Kb] : Potens est enim Deus de lapidibus istis suscitare filios Abrahe. De quibus lapidibus: Si isti tacebunt, lapides clamabunt. Modo audistis, et clamastis. Impletum est, Lapides clamabunt. De Gentibus enim uenimus, in parentibus nostris lapides adorauimus. Ideo et canes dicti sumus  . Recordamini quid audierit mulier illa, que clamabat post Dominum, quia erat Chananea, idolorum cultrix, ancilla demoniorum. Quid dixit ei iehsu? Non est bonum tollere panem filiorum, et mittere canibus. Nunquam aduertistis, quemadmodum canes lapides unctos lingunt? Sic sunt omnes simulacrorum cultores. Sed uenit uobis gratia. Quotquot autem receperunt eum, dedit eis potestatem filios Dei fieri. Ecce habetis modo natos  : dedit eis potestatem filios Dei fieri. Quibus dedit? His qui credunt in nomine eius.

4. Natiuitas duplex. Et quomodo filii Dei fiunt? Qui non ex sanguinibus, neque ex uoluntate uiri, nec ex uoluntate carnis; sed ex Deo nati sunt. Accepta potestate ut filii Dei fierent, ex Deo nati sunt. Intendite ergo: isti ex Deo nati sunt; non ex sanguinibus, qualis est prima natiuitas, qualis est natiuitas misera, ueniens de miseriis. Sed qui ex Deo nati sunt, quid erant? unde primo nati erant? Ex sanguinibus: mixtis sanguinibus masculi et femine, commixtione carnis masculi et femine, inde nati erant. Modo unde? Ex Deo nati sunt. Prima natiuitas ex masculo et  femina: secunda natiuitas ex Deo et Ecclesia.

5. Idem tractatur argumentum. Ecce ex Deo nati sunt: unde factum est ut ex Deo nascerentur, qui primo ex hominibus nati sunt? Unde factum est? unde? Et uerbum caro factum est, ut habitaret in nobis. Magna mutatio: ille factus caro, isti spiritus. Quid est hoc? Qualis dignatio, fratres mei! Erigite animum ad speranda et capienda potiora. Nolite uos addicere cupiditatibus secularibus [1 1Kb] . Pretio empti estis: propter uos uerbum caro factum est: propter uos qui erat Filius Dei, factus est filius hominis; ut qui eratis filii hominum, efficeremini filii Dei. Quid erat ille, quid factus est? Quid eratis uos, quid facti estis? Erat ille Filius Dei. Quid factus est? Filius hominis. Eratis uos filii hominum. Quid estis facti? Filii Dei. Communicauit nobiscum mala nostra, nobis daturus bona sua. Sed ille ipso quo factus est filius hominis, distat a nobis. Nos filii hominum per concupiscentiam carnis: ille filius hominis per fidem uirginis. Mater cuiuslibet hominis concubuit et concepit: unusquisque autem natus est de homine patre suo, et de homine matre sua. Christus autem natus est de Spiritu sancto et Maria uirgine. Accessit ad nos, sed a se non multum recessit; imo a se quod Deus est nunquam recessit: sed addidit quod erat nature nostre. Accessit enim ad id quod non erat, non amisit quod erat. Factus est filius hominis: sed non cessauit esse Filius Dei. Per hoc Mediator in medio. Quid est, in medio? Nec sursum, nec deorsum, Quomodo nec sursum, nec deorsum? Nec sursum, quia caro: nec deorsum, quia non peccator. Sed tamen in quantum Deus, semper sursum. Nec enim sic uenit ad nos, ut dimitteret Patrem. A nobis iuit, et non nos dimisit: ad nos ueniet, et illum non dimittet.



SERMO CXXII [* 1Kb]  . De uerbis Euangelii Ioannis, Cum esses sub ficu, uidi te, etc., cap. I, u\ 48-51  .



CAPUT PRIMUM.

1. Nathanel sub ficu, genus humanum sub peccato. Quod dictum audiuimus a Domino Iesu Christo Nathaneli, si bene intelligamus, non ad ipsum pertinet solum. Ipse quippe Dominus iehsu sub ficu uidit omne genus humanum. Isto enim loco intelligitur per arborem fici significasse peccatum. Non ubique hoc significat, sed hoc loco, ut dixi, ea scilicet significandi congruentia, qua nostis primum hominem, quando peccauit, foliis ficulneis fuisse subtectum . His foliis enim pudenda texerunt, quando de peccato suo erubuerunt: et que Deus illis membra, ipsi sibi pudenda fecerunt. Non enim erubescendum est de opere Dei: sed confusionem precessit causa peccati. Si non precessisset iniquitas, nunquam erubesceret nuditas. Nudi enim erant, et non confundebantur. Non enim commiserant  unde confunderentur. Hoc autem dixi, quare? Ut per ficum intelligamus significatum esse peccatum. Quid est ergo, Cum esses sub ficu, uidi te? Cum esses sub peccato, uidi te. Et ad rem gestam quidem respiciens, recordatus est Nathanel se fuisse sub ficu, ubi non erat Christus. Non ibi autem erat presentia corporali: scientia uero spirituali ubi non est? Et quoniam sciebat se solum fuisse sub ficu, ubi Dominus Christus non erat: quando dixit ei, Cum esses sub arbore fici, uidi te; et agnouit in illo diuinitatem, et exclamauit, Tu es rex Isrel.



CAPUT II.

2. Somnium Iacob figura fuit. Dominus ait, Quia dixi tibi, uidi te cum esses sub arbore ficu, inde miraris; maiora horum uidebis. Que sunt ista maiora? Et dixit: uidebitis [1 1Kb] celum apertum, et Angelos Dei ascendentes et descendentes super Filium hominis. Recolamus ueterem historiam conscriptam in libro sancto, id est, in Genesi. Quando Iacob in loco obdormiuit, lapidem ad caput posuit; et in somnis uidit scalam a terra pertingentem usque ad celum: et Dominus incumbebat super eam; Angeli autem ascendebant et descendebant per eam. Hoc uidit Iacob. Somnium hominis non scriberetur, nisi magnum in illo aliquod figuraretur mysterium, et magnum aliquid prophetatum in illa uisione intelligeretur. Denique ipse Iacob quia intellexit quid uiderit, posuit ibi lapidem, et perfudit oleo . Nam agnoscitis chrisma: agnoscite et Christum. Ipse est enim lapis, quem reprobauerunt edificantes; ipse factus est in caput anguli . Ipse est lapis, de quo ipse dixit: Quicumque offenderit in lapidem illum, conquassabitur: super quem uero uenerit lapis ille, conteret eum . Offenditur in iacentem: ueniet autem super eum, cum uenerit de alto iudicare uiuos et mortuos. ue Iudeis, quia cum iaceret humiliter Christus, offenderunt in eum. Non est, dicunt, homo iste a Deo, qui soluit sabbatum . Si Filius Dei est, descendat de cruce . Insane, iacet lapis, et ideo rides. Sed cum rides, cecus es: cum cecus es, offendis: cum offendis, conquassaris: cum quassatus fueris illo modo iacente, postea ueniente desuper contereris. Ergo unxit lapidem Iacob. Numquid idolum fecit? Significauit, non adorauit. Modo ergo audite, Nathanelem istum attendite, per cuius occasionem Dominus iehsu exponere nobis uoluit uisionem Iacob.



CAPUT III.

3. De duplici nomine et de lucta Iacob. Nostis qui in schola Christi eruditi estis, Iacob ipsum esse et Isrel. Duo sunt nomina: nam homo unus fuit. Primum nomen Iacob, quando natus est, accepit, quod interpretatur Supplantator. Quando autem illi gemini nati sunt, prior natus est frater Esau, et inuenta est manus illius minoris in pede maioris. Tenebat pedem fratri suo precedenti nascendo, postea et ipse secutus est. Et propter hoc factum, quia plantam tenuit fratri suo appellatus est Iacob , id est, Supplantator. Postea uero cum rediret de Mesopotamia, luctatus est cum  eo angelus in uia. Que uirtus comparari potest angeli et hominis? Ergo mysterium est, ergo sacramentum est, ergo prophetia est, ergo figura est; ergo intelligamus. uidete enim etiam luctaminis modum. Dum luctatur, preualuit angelo Iacob. Magna significatio. Et cum preualuisset angelo homo, tenuit illum; tamen ipse homo eum, quem uicerat, tenuit. Et ait illi, Non te dimitto, nisi benedixeris mihi. Quando uictor a uicto benedicebatur, Christus figurabatur. Angelus ergo ille, qui intelligitur Dominus iehsu, ait ad Iacob, Iam non uocaberis Iacob, sed erit nomen tuum Isrel: quod interpretatur, uidens Deum. Deinde tetigit neruum femoris eius, id est latitudinem Iacob femoris, et aruit ei: et factus est claudus Iacob . Ipse est ille uictus. Tantum potuit ille uictus, ut et femur tangeret, et claudum faceret. Ergo uolens uictus est [1 1Kb] . Potestatem enim habuit ponendi uirtutem suam, et potestatem habuit assumendi eam . Non irascitur uictus, quia non irascitur crucifixus. Nam et benedixit eum, dicens, Non uocaberis Iacob, sed Isrel. Tunc supplantator factus est uidens Deum. Et tetigit, sicut dixi, femur eius, et fecit eum claudicare. Attende in Iacob populum Iudeorum, illa millia sequentium et precedentium iumentum Domini, qui iuncti Apostolis adorabant Dominum, et clamabant, Hosanna filio Dauid; benedictus qui uenit in nomine Domini . Ecce Iacob benedictus. Iam claudus remansit in eis, qui modo Iudei sunt. Latitudo enim femoris, significat multitudinem generis. De quibus Psalmus, cum Gentes credituras prophetasset, dicens, Populus quem non cognoui, seruiuit mihi, in auditu auris obediuit mihi. Non ibi fui, et auditus sum: hic fui, et et occisus sum. Populus quem non cognoui, seruiuit mihi, in auditu auris obediuit mihi. Igitur fides ex auditu, auditus autem per uerbum Christi . Et sequitur: Filii alieni mentiti sunt mihi: de Iudeis. Filii alieni mentiti sunt mihi, filii alieni inueterauerunt, et claudicauerunt a semitis suis . Assignaui uobis Iacob, et benedictum et claudum.



CAPUT Iu.

4. Abraham cur primum nomen suum cum posteriore non retinet, Iacob uero e contra. uerum ex hac occasione non est pretereundum, quod potest fortasse sua sponte uestrum aliquem commouere: quid sibi uult, quod cum mutatum esset nomen Abrahe aui huius Iacob (nam et ipse prius Abram uocabatur, et Deus mutauit illi nonomen, et dixit, Non uocaberis Abram, sed Abraham , ex illo non est uocatus Abram. Querite in Scripturis, et uidebitis superius antequam acciperet aliud nomen, non est uocatus nisi Abram: posteaquam accepit, non est uocatus nisi Abraham. Iste autem Iacob, quando accepit aliud nomen, eadem uerba audiuit, Non uocaberis Iacob, sed uocaberis Isrel. Querite Scripturas, et uidete quia utrumque semper uocatus est, et Iacob et Isrel. Accepto alio nomine Abram, non aliud est uocatus nisi Abraham:  accepto alio nomine Iacob, et Iacob uocatus est, et Isrel. Nomen Abrahe in hoc seculo explicandum fuit: hic est enim factus pater multarum gentium, unde nomen accepit. Nomen autem Isrel ad alterum seculum pertinet, ubi uidebimus Deum. Populus ergo Dei, populus Christianus, in hoc tempore et Iacob est et Isrel; Iacob in re, Isrel in spe. Supplantator enim fratris dicitur populus minor populi maioris. Numquid nos supplantauimus Iudeos? Sed supplantatores dicimur illorum, quia nostri causa sunt supplantati. Nisi excecati essent, Christus non crucifigeretur: si Christus non crucifigeretur sanguis ille pretiosus non funderetur: si sanguis ille non funderetur, orbis terrarum non redimeretur. Quia ergo nobis profuit cecitas illorum, ideo a minore fratre maior supplantatus est, et appellatus est minor Supplantator. Sed quamdiu hoc?



CAPUT u.

5. Isreli in fine credenti uisio Dei promissa. ueniet tempus, ueniet finis seculi, et credet totus Isrel: non illi qui modo sunt, sed filii ipsorum qui tunc erunt. Nam modo isti per uias suas ambulantes ibunt ad loca sua, transibunt ad damnationem perpetuam. Quando autem factus fuerit unus totus populus, fiet illud quod canimus: Satiabor, dum manifestabitur gloria tua . Dum uenerit promissio, que nobis promittitur, ut uideamus facie ad faciem. Modo uidemus per speculum in enigmate et ex parte: quando autem uterque populus iam purgatus, iam resuscitatus, iam coronatus, iam in immortalem formam et in incorruptionem perpetuam commutatus, uidebit Deum facie ad faciem, et iam non erit Iacob, sed solus erit Isrel; tunc eum in persona huius sancti Nathanel uidebit Dominus, et dicet, Ecce uere Isrelita, in quo dolus non est . Quando audis, Ecce uere Isrelita; ueniat tibi in mentem Isrel: cum uenerit tibi in mentem Isrel, ueniat tibi in mentem somnium illius, in quo somnio scalam uidit a terra usque ad celum, Dominum superincumbentem, Angelos Dei ascendentes et descendentes. Hoc somnium Iacob uidit. Post hoc autem appellatus est Isrel: id est, post paululum ueniens de Mesopotamia et agens iter. Si ergo Iacob uidit scalam, qui est et Isrel appellatus; est autem et Nathanel iste uere Isrelita, in quo dolus non est: ideo cum miratus esset quia dixit ei Dominus, Sub arbore fici uidi te; dixit ei, Maius his uidebis. Et item dixit ei somnium Iacob. Cui dixit? Ei quem appellauit Isrelitam, in quo dolus non esset. Quasi qui diceret: Cuius nomine te appellaui, ipsius somnium in te apparebit; noli festinare mirari, maiora horum uidebis. uidebitis celum apertum, et Angelos Dei ascendentes et descendentes ad Filium hominis. Ecce quod uidit Iacob: ecce quare perfudit lapidem oleo Iacob; ecce quare Christum propheta [1 1Kb] significauit et figurauit Iacob. Illud enim factum prophetia erat.



CAPUT uI.

6. Christus et hic et sursum est. Nunc quid exspectetis, noui: quid a me uelitis audire, intelligo. Dicam et hoc breuiter, ut Dominus  donat: Ascendentes et descendentes Angelos ad Filium hominis. Quomodo si descendunt ad illum, hic est: si ascendunt ad illum, sursum est? Si autem ad illum ascendunt, ad illum descendunt, et sursum est, et hic est. Nullo pacto fieri potest ut ad illum ascendant, et ad illum descendant; nisi et ibi sit quo ascendunt, et hic sit quo descendunt. Quomodo probamus et illic eum esse, et hic eum esse? Respondeat nobis Paulus, qui primo Saulus. Expertus est illud ipse, quando prius erat persecutor, et postea factus est predicator: prius Iacob, postea Isrel: qui erat et ipse de genere Isrel, de tribu Beniamin erat . In illo uideamus Christum sursum, Christum deorsum. Primo ipsa Domini uox de celo hoc ostendit: Saule, Saule, quid me persequeris ? Numquid Paulus in celum ascenderat? Numquid Paulus saltem lapidem in celum miserat? Christianos persequebatur, ipsos ligabat, ipsos occidendos trahebat, ipsos ubique latentes querebat, ipsis inuentis nulla ratione parcebat. Cui ait Dominus Christus, Saule, Saule. Unde clamat? De celo. Ergo sursum est. Quid me persequeris? Ergo deorsum est. Omnia, etsi breuiter, ut potui, exposui Charitati uestre. Erogaui quod ad me pertinet: quod autem ad uos pertinet, pauperes cogitate. Conuersi ad Dominum, etc.



SERMO CXXIII [* 1Kb]  . De uerbis Euangelii Ioannis, uocatus est autem et iehsu et discipuli eius ad nuptias, etc. Cap. II, u\. 1-11.



CAPUT PRIMUM.

1. Humilitas Christi medicina superbie nostre. Scitis, fratres; in Christum enim credentes didicistis, et assidue etiam nos ministerio nostro commendamus uobis; quod medicina tumoris hominis, humilitas est Christi. Non enim perisset homo, nisi superbia tumuisset [1 1Kb] . Initium enim, sicut Scriptura dicit, omnis peccati, superbia . Contra initium peccati, initium iustitie necessarium fuit. Si ergo initium omnis peccati superbia; unde sanaretur tumor superbie, nisi Deus dignatus esset humilis fieri? Erubescat homo esse superbus; quoniam factus est humilis Deus. Nam quando dicitur homini ut humiliet se, dedignatur: et ut uelint homines uindicari quando leduntur, superbia facit. Cum humiliari dedignantur [2 1Kb] , uindicari uolunt: quasi pena cuique prodesse possit aliena. Lesus et iniuriam passus, uindicam uult: de aliena pena sibi querit medicamentum, et acquirit grande tormentum. Ideo in omnibus Dominus Christus humiliari dignatus est, prebens nobis uiam: si tamen dignemur ambulare per eam.



CAPUT II.

2. Cur Christus esuriens non fecit panem de lapide, sicut in nuptiis uinum de aqua. Ecce inter cetera Filius uirginis uenit ad nuptias: qui cum apud Patrem esset, instituit nuptias. Quomodo facta  est prima mulier, per quam uenit peccatum, de uiro sine femina: sic uir, per quem deletum est peccatum, de femina sine uiro. Per illum ruimus, per hunc surgimus. Et quid in ipsis nuptiis fecit? De aqua uinum. Quid potentius? Qui poterat talia facere, dignatus est indigere. Qui fecit de aqua uinum, potuit facere et de lapidibus panem. Eadem potentia erat: sed tunc diabolus tentauit, ideo Christus non fecit. Scitis enim quia quando tentatus est Dominus Christus, hoc ei suggessit diabolus. Esuriuit enim, quia et hoc dignatus est, quia et hoc ad humilitatem pertinuit. Esuriuit panis, sicut defecit uia, sicut uulnerata est sanitas, sicut mortua est uita. Cum ergo esuriret, ut nostis, ait illi tentator: Si Filius Dei es, dic lapidibus istis ut panes fiant. Et respondit tentatori, docens te respondere tentatori. Ad hoc enim pugnat imperator, ut milites discant. Quid respondit? Non in solo pane uiuit homo, sed in omni uerbo Dei. Et non fecit de lapidibus panes, qui utique sic potuit facere, sicut de aqua uinum. Eiusdem enim potentie est facere de lapide panem: sed non fecit, ut uoluntatem contemneret tentatoris. Aliter enim tentator non uincitur, nisi contemnatur. Et cum uicisset diabolum tentatorem, uenerunt Angeli, et ministrabant ei . Qui ergo tantum poterat, quare illud non fecit, et hoc fecit? Lege, imo recole, quod modo audisti, quando fecit hoc, id est, de aqua uinum: quid addidit Euangelista? Et crediderunt in eum discipuli eius. Numquid tunc diabolus fuerat crediturus?



CAPUT III.

3. uia ad patriam Christus humilis. Qui ergo tanta potuit, esuriuit, sitiuit, fatigatus est, dormiuit, comprehensus est, cesus est, crucifixus est, occisus est. Ista est uia: ambula per humilitatem, ut uenias ad eternitatem. Deus Christus patria est quo imus: homo Christus uia est qua imus. Ad illum imus, per illum imus: quid timemus ne erremus? Non recessit a Patre, et uenit ad nos. Ubera sugebat, et mundum continebat. In presepi iacebat, et Angelos pascebat. Deus et homo, idem Deus qui homo, idem homo qui Deus. Sed non unde homo, inde Deus. Deus, quia uerbum: homo, quia uerbum caro factum est; et Deus manendo, et hominis carnem assumendo; addendo quod non erat, non perdendo quod erat. Ergo et modo iam passus per ipsam humilitatem, iam mortuus, iam sepultus, iam resurrexit, iam ascendit in celum, ibi est et sedet ad dexteram Patris: et hic est egens in pauperibus suis. Etiam hesterno die hoc commendaui Charitati uestre , propter illud quod dixit Nathaneli: Maius his uidebis. Dico enim uobis, uidebitis celum apertum, et Angelos Dei ascendentes et descendentes ad Filium hominis . Quesiuimus quid esset, et diu locuti sumus: numquid et hodie eadem replicare debemus? Qui adfuerunt recordentur: breuiter tamen commemoro.



CAPUT Iu.

4. Christus et sursum et deorsum. Christus et diues et pauper. Non diceret, Ascendentes ad Filium hominis, nisi sursum esset: non diceret, descendentes  ad Filium hominis, nisi et deorsum esset. Ipse sursum, ipse deorsum: sursum in se, deorsum in suis; sursum apud Patrem, deorsum in nobis. Unde et uox illa ad Saulum, Saule, Saule, quia me persequeris . Non diceret, Saule, Saule, nisi quia sursum erat. Sursum eum Saulus non persequebatur: non diceret, Quid me persequeris? qui sursum erat, nisi esset et deorsum. Timete Christum sursum, agnoscite deorsum. Habe Christum sursum largientem, hic agnosce indigentem. Hic pauper est, ibi diues est. Quod hic pauper est Christus, pro nobis ipse loquitur: Esuriui, sitiui, nudus fui, hospes fui, in carcere fui. Et quibusdam dixit, Ministrastis mihi: quibusdam dixit, Non mihi ministrastis . Ecce probauimus Christum pauperem: Christum diuitem quis nescit? Et hic ad ipsas diuitias pertinebat, ut aquam in uinum uerteret. Si diues est qui habet uinum, qualis diues est qui facit uinum? Ergo diues et pauper Christus: tanquam Deus diues, tanquam homo pauper. Iam et ipse homo diues ascendit in celum, sedet ad dextram Patris: adhuc tamen hic pauper esurit, sitit, nudus est.



CAPUT u.

5. Omnis homo pauper et mendicus Dei. Tu quid es? Diues, an pauper? Multi mihi dicunt, Pauper sum: et uerum dicunt. Agnosco pauperem aliquid habentem, agnosco et indigentem. Sed habet quidam multum auri et argenti. O si agnoscat se pauperem! Agnoscit se pauperem, si agnoscit iuxta se pauperem. Quid enim? Quantumuis habeas quicumque diues es, Dei mendicus es. uenitur ad horam orationis, et ibi te probo. Petis. Quomodo non pauper es, qui petis? Plus addo, Panem petis. An non es dicturus, Panem nostrum quotidianum da nobis ? Qui panem quotidianum petis, pauper es, an diues? Et tamen Christus dicit tibi: Da mihi ex eo quod dedi tibi. Quid enim attulisti, quando huc uenisti? Omnia que creaui, creatus hic inuenisti: nichil attulisti, nichil hinc tolles. De meo mihi quare non donas? Quia tu plenus es, et pauper inanis est. Primordia uestra attendite: ambo nudi nati estis. Et tu ergo nudus natus es. Multa hic inuenisti: numquid tecum aliquid attulisti? De meo quero: da, et reddo. Habuisti me largitorem, fac cito debitorem. Parum est quod dixi, Habuisti me largitorem, fac me debitorem: habeam te feneratorem. Pauca mihi das, plura reddam. Terrena mihi das, celestia reddam. Temporalia mihi das, eterna restituam. Te ipsum tibi reddam, quando te mihi reddidero.



SERMO CXXIu [* 1Kb]  . De uerbis Euangelii Ioannis, Est autem Ierosolymis Probatica piscina, etc. Cap. u, u\. 2-4.



CAPUT PRIMUM.

1. Aegroti ad piscinam sanatio fuit figuratiua. Recentissima [1 1Kb] in auribus nostris sonuit euangelica lectio, et ad cognoscendum quid sibi uellent que lecta sunt, fecit attentos. Hoc  de me exspectari arbitror, hoc me pro uiribus expositurum, Domino adiuuante, polliceor. Procul dubio enim non frustra fiebant illa miracula, et aliquid nobis pro eterna salute figurabant. Nam salus corporis que reddita est homini, quanti temporis fuit? Que est enim uita uestra, dicit sancta Scriptura? uapor est, inquit, ad modicum apparens; deinceps exterminabitur . Quod ergo illius hominis corpori ad tempus reddita est sanitas, reddita est nonnulla uapori diuturnitas. Non itaque pro magno illud habendum est: uana salus hominis . Et illud recolite, fratres, illud propheticum et euangelicum, quia in Euangelio legitur hoc testimonium: Omnis caro fenum, et omnis honor carnis ut flos feni: fenum aruit, flos decidit; uerbum Domini manet in eternum . uerbum Domini etiam feno dat honorem, et honorem non transitorium: dat enim et carni immortalitatem.



CAPUT II.

2. Tota hec uita tribulatio est. Tortores anime, timor et dolor. Sed prius transit tribulatio uite huius, de qua nobis prestat auxilium, cui diximus: Da nobis auxilium de tribulatione . Tota quippe ista uita intelligentibus tribulatio est. Sunt enim duo tortores anime, non simul torquentes, sed cruciatum alternantes. Horum duorum tortorum nomina sunt, timor et dolor. Quando tibi bene est, times: quando male est, doles. Seculi huius quem non decipit prosperitas, non frangit aduersitas? Tenenda est in hoc feno et in diebus feni uia tutior, uerbum Dei. Cum enim dictum esset, Omnis caro fenum, et omnis honor carnis ut flos feni; fenum aruit, flos decidit: quasi nos queramus, Que feno spes? que flori feni stabilitas? sed uerbum, inquit, Domini manet in eternum. Et unde, inquis, ad me uerbum Domini? uerbum caro factum est, et habitauit in nobis . uerbum enim Domini tibi dicit: Noli respuere promissum meum, quia non respui fenum tuum. Hoc ergo quod nobis prestitit uerbum Domini, ut ad ipsum nos teneremus, ne cum flore feni transiremus: hoc ergo quod nobis prestitit, ut uerbum caro fieret, suscipiens carnem, non mutatum in carnem; manens et assumens, manens quod erat, assumens quod non erat: hoc ergo quod nobis prestitit, etiam piscina illa significat.



CAPUT III.

3. Piscine probatice significatio. Humilitas Christi per superbiam non respuenda. Breuiter dico: aqua illa, Iudaicus populus erat; quinque porticus, Lex. Quinque enim libros scripsit Moyses. Ergo aqua quinque porticibus cingebatur, sicut ille populus Lege cercebatur. Aque perturbatio, in illo populo est Domini passio. Qui descendebat sanabatur, nonnisi unus: quia ipsa est unitas [1 1Kb] . Quibuscumque ista displicet Christi passio, superbi sunt: nolunt descendere, non sanantur. Et ego, inquit, crediturus sum Deum in carne, Deum natum ex femina, Deum crucifixum, flagellatum, mortuum, uulneratum, sepultum? Absit ut hoc credam de Deo; indignum est.  Cor loquatur, non ceruix. Superbo uidetur indigna Domini humilitas, ideo a talibus longe fit sanitas. Noli te extollere: si uis sanari, descende. Expauescere pietas debuit, si Christus in carne mutabilis diceretur. Nunc autem commendat tibi ueritas immutabilem Christum, quantum attinet ad uerbum. In principio enim erat uerbum, et uerbum erat apud Deum: non quod sonaret, et transiret; quia Deus erat uerbum  Manet ergo Deus tuus immutabilis. O uerax pietas: manet Deus tuus: noli timere, non perit; et per ipsum nec tu peris. Manet, nascitur ex femina; sed in carne. uerbum autem et matrem fecit. Qui erat antequam fieret, fecit sibi in qua fieret. Infans fuit; sed in carne. Suxit, creuit, alimenta sumpsit, per etates cucurrit, ad iuuentam peruenit; sed in carne. Fatigatus dormiuit; sed in carne. Esuriem sitimque passus est; sed in carne. Comprehensus, ligatus, flagellatus, contumeliis affectus, postremo crucifixus, occisus; sed in carne. Quid expauescis? uerbum Domini manet in eternum. Qui respuit istam Dei humilitatem, non uult sibi a mortifero tumore superbie sanitatem.



CAPUT Iu.

4. Christus mortalitatem suscepit, ut daret immortalitatem. Breuitas huius uite. Prestitit ergo Dominus iehsu Christus per carnem suam carni nostre spem. Suscepit enim quod noueramus in hac terra, quod hic abundabat, nasci et mori. Nasci et mori, hic abundabat: resurgere et in eternum uiuere, non hic erat. Inuenit hic uiles merces terrestres, attulit peregrinas celestes. Si expauescis mortem, ama resurrectionem. Dedit tibi auxilium de tribulatione sua: nam uana remanserat salus tua. Salutem itaque in hoc mundo peregrinam, hoc est, sempiternam, fratres, agnoscamus et diligamus, et in hoc mundo tanquam peregrini uiuamus. Transire nos cogitemus, et minus peccabimus. Agamus potius Domino Deo nostro gratias, quia huius uite ultimum diem et breuem esse uoluit et incertum. A prima infantia usque ad decrepitam senectutem, breue spatium est. Quod tam diu uixerat, quid ei profuisset, si Adam hodie mortuus esset? Quid diu est, ubi finis est? Hesternum diem nemo reuocat: hodiernus crastino urgetur, ut transeat. Ipso paruo spatio bene uiuamus, ut illo eamus unde non transeamus. Et modo cum loquimur, utique transimus. uerba currunt, et hore uolant: sic etas nostra, sic actus nostri, sic honores nostri, sic miseria nostra, sic ista felicitas nostra. Totum transit: sed non expauescamus: uerbum Domini manet in eternum. Conuersi ad Dominum, etc.



SERMO CXXu [* 1Kb]  . Rursum in Ioannis cap. u. De quinque porticibus, ubi multitudo languentium iacebat; et de piscina Sile, cap. IX  .

1. Eadem a tractatore Scripturarum non frustra repetuntur. Nec auribus, nec cordibus uestris rudia repetuntur: reparant tamen audientis affectum, et  quodam modo commemorata innouant nos: nec piget ea que nota sunt audire, quia semper dulcia sunt, que Domini sunt. Sic est expositio diuinarum Scripturarum, sicut sunt ipse diuine Scripture: etsi note sunt, leguntur tamen ad commemorationem. Sic et expositio earum, etsi nota est, repetenda est tamen, ut qui obliti sunt commemorentur, uel qui forte non audierunt, audiant; et qui tenent quod audire consueuerunt, repetendo fiat ut obliuisci non possint. Meminimus enim de hoc capitulo Euangelii iam nos locutos Charitati uestre. Nec piget tamen eadem uobis commemorare, sicut non piguit eamdem uobis lectionem repetere. Apostolus Paulus dicit quadam in Epistola: Eadem scribere uobis, mihi quidem non pigrum, uobis autem necessarium . Ita et nos eadem dicere uobis, nobis non pigrum, uobis autem tutum.

2. Quinque porticus Legem Moysi figurabant. Legis ad sanandum impotentia. Lex quare data. Quinque porticus, in quibus iacebant infirmi, Legem significant, que primo data est Iudeis et populo Isrel per famulum Dei Moysen. Etenim Moyses ipse, minister Legis, quinque libros fecit. Propter numerum ergo librorum, quos ille scripsit, quinque porticus Legem figurabant. Quia uero Lex non data est que sanaret infirmos, sed que proderet et ostenderet: sic enim dicit Apostolus, Si enim data esset Lex que posset uiuificare, omnino ex Lege esset iustitia; sed conclusit Scriptura omnia sub peccato, ut promissio ex fide Iesu Christi daretur credentibus : propterea in illis porticibus iacebant egroti, non sanabantur. Quid enim ait? Si data esset Lex que posset uiuificare. Non ergo ille porticus, que figurabant Legem, sanare poterant egrotos. Dicit mihi aliquis: Quare ergo data est? Ipse exposuit apostolus Paulus: Conclusit, inquit, Scriptura omnia sub peccato, ut promissio ex fide Iesu Christi daretur credentibus. Qui enim egrotabant, sanos se esse putabant. Acceperunt Legem, quam implere non poterant; didicerunt in quo morbo essent, et implorauerunt manus medici: uoluerunt sanari, quia cognouerunt se laborare; quod non cognoscerent, nisi datam Legem implere non possent. Innocens enim homo sibi uidebatur, et ex ipsa superbia innocentie false insanior fiebat. Ad domandam ergo superbiam, et ad denudandam, data est Lex; non ad liberandos egrotos, sed ad conuincendos superbos. Ergo attendat Charitas uestra: ad hoc data est Lex, que proderet morbos, non que tolleret. Ideo ergo egroti illi, qui in domibus suis secretius egrotare possent, si ille quinque porticus non essent, prodebantur oculis omnium in illis porticibus, sed a porticibus non sanabantur. Utilis ergo erat Lex ad prodenda peccata, quia reus homo abundantius factus ex preuaricatione Legis, posset edomata superbia implorare auxilium miserantis. Attendite Apostolum: Lex subintrauit, ut abundaret delictum; ubi autem abundauit delictum, superabundauit et gratia . Quid est, Lex subintrauit, ut abundaret delictum? Sicut alio loco dicit, Ubi enim non est lex, nec preuaricatio . Peccator homo potest dici ante legem, preuaricator non  potest Cum autem accepta lege peccauerit, non solum peccator, sed etiam preuaricator inuenitur. Cum ergo preuaricatio adiuncta sit peccato, ideo abundauit delictum. Abundante autem delicto, discit humana superbia tandem subiici, et confiteri Deo, et dicere, Infirmus sum . Dicere etiam uerba illa Psalmi, que non dicit nisi anima humiliata: Ego dixi: Domine, miserere mei, sana animam meam, quoniam peccaui tibi . Dicat ergo hoc anima infirma, saltem conuicta per preuaricationem; et non sanata, sed demonstrata per Legem. Audi et ipsum Paulum ostendentem tibi [1 1Kb] quia et Lex bona est, et tamen nisi gratia Christi non liberat a peccato. Lex enim prohibere potest, et iubere: afferre medicinam, ut sanetur illud quod non permittit hominem implere Legem, non potest, sed gratia illud facit. Ait enim Apostolus, Condelector enim Legi Dei secundum interiorem hominem. Id est, iam uideo quia quod reprehendit Lex, malum est; et quod iubet Lex, bonum est. Condelector enim Legi Dei secundum interiorem hominem. uideo aliam legem in membris meis repugnantem legi mentis mee, et captiuantem me sub lege peccati. Hoc ex pena peccati, ex traduce mortis, ex damnatione Adam, repugnat legi mentis, et captiuat legi peccati, que est in membris. Conuictus est iste; accepit legem ut conuinceretur; uide quid ei profuit quod conuictus est. Audi uerba sequentia: Miser ego homo, quis me liberabit de corpore mortis huius? Gratia Dei per Iesum Christum Dominum nostrum .

3. Aegrotus unus aqua mota curatus quid significat. Intendite ergo. Erant ille porticus Legem significantes, portantes egrotos, non sanantes; prodentes, non curantes. Sed quis curabat egrotos [2 1Kb] ? Qui descendebat in piscinam. Quando autem descendebat eger in piscinam? Cum angelus signum dabat de aque motu. Sic enim erat sanctificata illa piscina, ut angelus ueniret, et moueret aquam. Homines aquam uidebant: sed ex motu aque turbate intelligebant presentiam angeli. Si quis tunc descendisset, curabatur. Quare ergo ille egrotus non curabatur? Consideremus uerba ipsius: Hominem, inquit, non habeo, ut cum mota fuerit aqua, deponat me in piscinam: cum enim uenio, descendit alius. Ergo tu non potes postea descendere, si alter ante te descendat? Significatum est hic, quia non curabatur nisi unus ad motum aque. Quisquis prior descendisset, ipse solus curabatur: quicumque autem postea descendisset, ad illum motum aque non sanabatur; sed exspectabat donec iterum moueretur. Quid sibi uult ergo hoc sacramentum? Non enim sine causa est. Intendat Charitas uestra. Aque posite sunt in Apocalypsi in figura populorum. Nam cum multas aquas uidisset, quesiuit Ioannes in Apocalypsi quid esset, et dictum est ei populos esse . Aqua ergo illa populum significabat Iudeorum. Sicut enim populus ille tenebatur quinque libris Moysi in Lege,  sic et aqua illa quinque porticibus cingebatur. Quando turbata est aqua? Quando turbatus est populus Iudeorum. Et quando turbatus est populus Iudeorum, nisi quando uenit Dominus iehsu Christus? Passio Domini, aque turbatio. Turbati sunt enim Iudei, quando passus est Dominus. Ecce ad ipsam perturbationem pertinet, quod modo legebatur. uolebant illum Iudei occidere, non solum quia ista faciebat sabbatis, sed quia Filium Dei se dicebat, equalem se faciens Deo. Aliter enim se dicebat Filium Dei Christus, aliter dictum est hominibus, Ego dixi, Dii estis, et filii Altissimi omnes . Nam si sic se faceret Filium Dei, quomodo quicumque homo potest dici filius Dei , non irascerentur Iudei. Sed quia alio modo illum intelligebant dicere Filium Dei se esse, secundum quod est, In principio erat uerbum, et uerbum erat apud Deum, et Deus erat uerbum ; et secundum id quod dicit Apostolus, Qui cum in forma Dei esset, non rapinam arbitratus est esse se equalem Deo : uidebant hominem, et irascebantur, quia equalem se Deo faciebat. Ille autem nouerat se equalem, sed ubi illi non uidebant. Quod enim illi uidebant, crucifigere uolebant: quod non uidebant, ab eo iudicabantur. Quid uidebant Iudei? Quod uidebant et Apostoli, quando dixit Philippus: Ostende nobis Parem, et sufficit nobis. Quid autem non uidebant Iudei? Quod nec ipsi Apostoli, quando respondit Dominus: Tanto tempore uobiscum sum, et non cognouistis me? Qui me uidet, uidet et Patrem . Hoc ergo in illo Iudei quia uidere non poterant, tanquam hominem superbum et impium habebant, equalem se facientem Deo. Turbatio erat, turbabatur aqua, Angelus uenerat. Dictus est enim et Dominus magni consilii Angelus , quia nuntius uoluntatis Patris. Angelus enim grece, latine nuntius est. Et habes Dominum dicentem annuntiare se nobis regnum celorum. uenerat ergo ille magni consilii Angelus, sed Dominus omnium Angelorum. Et propter hoc Angelus, quia carnem suscepit: Dominus autem Angelorum, ex eo quod omnia per ipsum facta sunt, et sine ipso factum est nichil . Si enim omnia, et Angeli. Et ideo ipse factus non est, quia per ipsum facta sunt omnia. Quod autem factum est, sine uerbo operante factum non est. Caro autem, que facta est mater Christi, nasci non potuit, nisi per uerbum, quod de illa postea natum est, crearetur.

4. Requies Dei septimo die. Sex etates mundi. Quomodo requieuit Deus, et semper operatur. Turbabantur ergo Iudei. Quid est hoc? Utquid ista facit sabbatis? Et maxime ad ipsa uerba Domini: Pater meus usque nunc operatur, et ego operor. Turbauit illos quod carnaliter intelligebant, quia septimo die requieuit Deus ab omnibus operibus suis . Scriptum est enim in Genesi, et optime scriptum est, et rationabile quare scriptum est. Illi autem putantes quasi Deum fatigatum post omnia requieuisse  septimo die, et ideo benedixisse eum, quia in eo a lassitudine refectus est, non intelligebant stulti, quia qui uerbo fecit omnia, fatigari non potuit. Legant, et dicant mihi quomodo posset fatigari Deus dicens: Fiat; et factum est. Hodie si sic faciat homo, quomodo fecit Deus, quis fatigatur? Dixit: Fiat lux; et facta est lux. Item, Fiat firmamentum; et factum est : aut si dixit, et factum non est, fatigatus est. Alio loco breuiter: Ipse dixit, et facta sunt; ipse mandauit, et creata sunt . Qui ergo sic facit, quomodo laborat? Si autem non laborat, quomodo requiescit? Sed in illo sabbato, ubi requiescere dictum est Deum ab omnibus operibus suis, in requie Dei requies nostra significata est: quia erit sabbatum huius seculi, cum transierint sex etates. Quasi sex dies seculi transeunt. Unus dies ab Adam usque ad Ne transiit; alius a diluuio usque ad Abraham transiit; tertius ab Abraham usque ad Dauid transiit; quartus a Dauid usque ad transmigrationem Babylonie transiit; quintus a transmigratione Babylonie usque ad aduentum Domini nostri Iesu Christi. Modo sextus dies agitur. In sexta etate, in sexto die sumus. Ergo reformemur ad imaginem Dei, quia sexto die factus est homo ad imaginem Dei . Quod ibi fecit formatio, hoc in nobis reformatio: et quod ibi fecit creatio, hoc in nobis recreatio. Post istum diem in quo modo sumus, post istam etatem, uentura est requies que promittitur sanctis, que prefigurabatur in illis diebus. Quia et reuera post omnia que fecit in mundo, nichil fecit postea nouum in creatura. Ipse creature conuertentur et commutabuntur. Nam ex quo institute sunt creature, nichil amplius additum est. Sed tamen, nisi ille qui fecit, mundum regeret, caderet quod factum est; non potest nisi administrare illud quod fecit [1 1Kb] . Quia ergo nichil additum est creature, requieuisse dictus est ab omnibus operibus suis: quia uero quod fecit gubernare non cessat, recte dixit Dominus, Pater meus usque nunc operatur. Intendat Charitas uestra. Perfecit, requieuisse dictus est: perfecit enim opera, et nichil addidit. Gubernat quod fecit: ergo non cessat. Sed quanta facilitate fecit, tanta facilitate gubernat. Nolite enim putare, fratres, quia non laborabat cum conderet, et laborat quia regit; quomodo in naui laborant qui fabricant nauem, laborant qui gubernant; homines enim sunt. Ille enim quanta facilitate dixit, et facta sunt, tanta facilitate et iudicio per uerbum gubernat omnia.

5. Dei prouidentia in ordinatione malorum. Non quia uidentur peruerse res humane, uideatur nobis non esse gubernationem rerum humanarum. Omnes enim homines in locis suis ordinantur: sed unicuique uidetur quia ordinem non habent [2 1Kb] . Tu tantum uide quid uelis esse: nam quomodo uolueris esse, nouit artifex ubi te ponat. Pictorem attende. Ponuntur  ante illum uarii colores, et nouit ubi ponat quemque colorem. Certe peccator niger color esse uoluit: ideo nescit ordo artificis ubi eum ponat? Quanta ordinat de nigro colore? quanta ornamenta facit pictor? Facit inde capillos, facit barbam, facit supercilia: non facit frontem, nisi de albo. Tu uide quid uelis esse: non cures ubi te ordinet qui non nouit errare, scit ubi te ponat. Sic enim per leges istas mundi uidemus hoc fieri. Effractor esse uoluit nescio quis: nouit lex iudicis quia contra legem fecit; nouit lex iudicis ubi illum ponat: ordinat illum optime. Ille quidem male uixit: sed non male ordinauit lex. Ex effractore erit metallicus  : de opere metallici quanta opera construuntur? Illius pena damnati ornamenta sunt ciuitatis [1 1Kb] . Sic ergo Deus nouit ubi te ponat. Noli putare quia turbas consilium Dei, si peruersus esse uolueris. Qui creare te nouerat, ordinare te non nouit? Bonum est ibi ut illuc coneris, ut bono loco ponaris. Quid dictum est de Iuda ab Apostolo? Abiit in locum suum . Operante utique diuina prouidentia, quia per malam uoluntatem malus esse uoluit, non autem Deus malum ordinando fecit. Sed quia ipse malus peccator esse uoluit, fecit quod uoluit, sed passus est quod noluit. In eo quod fecit quod uoluit, peccatum eius deprehenditur: in eo quod passus est quod noluit, ordo Dei laudatur.

6. Iudeorum turbatio ex duplici capite. Aegrotus descendendo in piscinam curatus. Unus tantum sanatus. Hoc quare dixi? Ut intelligatis, fratres, quod optime dictum sit a Domino Iesu Christo, Pater meus usque modo operatur. Quia non deserit creaturam, quam fecit. Et dixit, Quomodo operatur, et ego operor. Iam ibi se significauit equalem Deo. Pater meus, ait, usque modo operatur, et ego operor. Ille carnalis sensus de sabbato turbatus est. Putabant enim fatigatum Dominum requieuisse, ut nichil operaretur. Audiunt, Pater meus usque modo operatur: turbantur. Et ego operor: fecit se equalem Deo, turbantur. Sed nolite iam expauescere. Turbatur aqua, sanari habet egrotus. Quid est hoc? Ideo turbantur illi, ut patiatur Dominus. Patitur Dominus, funditur pretiosus sanguis, redimitur peccator, donatur gratia peccanti, et dicenti, Miser ego homo, quis me liberauit de corpore mortis huius? Gratia Dei per Dominum nostrum Iesum Christum . Sed quomodo curatur? Si descendat. Sic enim erat illa piscina, quo descenderetur, non quo ascenderetur. Possent enim esse et tales piscine, sic instructe, ut ascenderetur ad illas. Quare autem illa talis facta est, quo descenderetur? Quia passio Domini humilem querit. Descendat humilis, non sit superbus, si uult sanari. Quare autem unus? Quia unica est Ecclesia per totum orbem terrarum, unitas saluatur. Ubi ergo saluatur  unus, unitas significatur. Per unum unitatem intellige. Ab unitate ergo noli recedere, si non uis immunis esse ab ista salute.

7. Infirmitas triginta annorum. Iustitie perfectio quadragenario numero significata. Amor seculi non compatitur amorem Dei. Quid sibi ergo uult quod triginta et octo annos infirmus erat? Scio, fratres, me ista iam dixisse: sed et qui legunt obliuiscuntur, quanto magis qui raro audiunt? Intendat ergo paululum Charitas uestra. In quadragenario numero completio iustitie figuratur. Completio iustitie, quia hic uiuimus in labore, in erumnis, in continentia, in ieiuniis, in uigiliis, in tribulationibus; ipsa est exercitatio iustitie [1 1Kb] , ferre tempus hoc, et ab hoc seculo quodam modo ieiunare; non a cibo carnis, quod raro facimus; sed ab amore seculi, quod semper facere debemus. Ille ergo implet legem, qui se abstinet ab isto seculo. Non enim potest amare quod eternum est, nisi destiterit amare quod temporale est. Intendite amorem hominis: sic putate quasi manum anime. Si aliquid tenet, tenere aliud non potest. Ut autem possit tenere quod datur, dimittat quod tenet. Hoc dico, uidete quia aperte dico: Qui amat seculum, amare Deum non potest; occupatam habet manum. Dicit illi Deus: Tene quod do. Non uult dimittere quod tenebat: non potest accipere quod offertur. Numquid dixi, Non possideat nescio quis? Si potest, si hoc de illo exigit perfectio, non possideat. Si non potest, aliqua necessitate impeditus, possideat, non possideatur; teneat, non teneatur: dominus sit rei sue, non seruus [2 1Kb] ; sicut dicit Apostolus: De cetero, fratres, tempus breue est: superest ut et qui habent uxores, tanquam non habentes sint; et qui emunt, tanquam non possidentes; et qui gaudent, tanquam non gaudentes; et qui flent, tanquam non flentes; et qui utuntur hoc seculo, tanquam non utantur: preterit enim figura huius mundi. uolo uos sine sollicitudine esse . Quid est, Noli amare quod possides in hoc seculo? Non teneat manum tuam [3 1Kb] , unde tenendus est Deus. Non occupetur amor tuus, quo potes ad Deum tendere, et inherere ei qui te creauit.

8. Possessio rerum temporalium unde innocens agnoscitur. Dicis, et respondes mihi: Et Deus scit quia innocenter possideo. Tentatio probat. Turbatur tibi quod possides, et blasphemas. Modo talia patiebamur. Turbatur quod possides, et non inueniris qui eras, et ostendis aliud esse in uoce tua nunc, et aliud pridie in uoce tua. Atque utinam tuum uel cum clamore defendas, et non alienum cum audacia usurpare coneris: et quod peius est, ne reprehendaris, quod alienum est tuum esse dicis. Sed quid opus est? Illud moneo, illud dico, fratres, et ego fraterne moneo; Deus iubet, et ego commoneo, quia commoneor. Ille  terret me. qui tacere non sinit. De me exigit quod dedit. Dedit enim erogandum, non seruandum. Si autem seruauero, et abscondero, dicit mihi: Serue nequam et piger, quare non dedisti pecuniam nummulariis, et ego ueniens cum usuris eam exigerem ? Et mihi quid proderit, quia nichil perdidi ex eo quod accepi? Parum est Domino meo, auarus est: sed auaritia Dei salus nostra est. Auarus est, nummos suos querit, imaginem suam colligit. Dares, inquit, pecuniam nummulariis, et ego ueniens cum usuris exigerem. Et si forte obliuio faceret, ut non uos commonerem; uel tentationes et tribulationes quas patimur, admonerent uos. Certe audistis uerbum Dei. Benedictus Dominus et gloria ipsius. Congregati enim estis, et suspendimini in uerbo dispensatoris Dei. Non ad carnem nostram attendatis, per quam uobis exhibetur: quia esurientes non attendunt ad uilitatem uasculi, sed ad caritatem cibi. Probat uos Deus. Congregati estis, laudatis uerbum Dei; tentatio probabit quomodo audiatis: habebitis negotia, in quibus ostendatur quales estis. Nam et qui hodie conuiciose clamat, heri libenter audiebat. Ideo premoneo, ideo dico, ideo non taceo, fratres mei, quia ueniet interrogandi tempus. Dominus enim interrogat iustum et impium. Certe hoc cantastis, certe simul cantauimus: Dominus interrogat iustum et impium. Et quid sequitur? Qui autem diligit iniquitatem, odit animam suam . Et alio loco: In cogitationibus impii interrogatio erit . Non ubi ego te interrogo, ibi interrogat Deus. Ego interrogo linguam tuam, Deus interrogat cogitationem tuam. Nouit autem quomodo audias, et nouit quomodo exigat, qui iubet ut dem. Erogatorem me esse uoluit, exactionem sibi seruauit. Monere, docere, corripere nostrum est: saluare uero et coronare, aut damnare et in gehennas mittere, non est nostrum. Iudex autem tradet ministro, minister in carcerem. Amen dico tibi, non exies inde, donec soluas nouissimum quadrantem .

9. Quadragenarius numerus in ieiunio Moysi, Elie et Christi. Quadragesima ante Pascha. Quinquaginta dies post Pascha. Redeamus ergo ad rem. Perfectio iustitie quadragenario numero demonstratur. Quid est quadragenarium numerum implere? Continere se ab amore huius seculi. Continentia a rebus temporalibus, ne perniciose amentur, quasi ieiunare est ab isto seculo. Ideo Dominus quadraginta diebus ieiunauit , et Moyses , et Elias . Qui ergo dedit seruis ieiunare posse quadraginta diebus, non potuit octoginta uel centum ieiunare? Quare noluit amplius quam dederat seruis, nisi quia in ipso quadragenario numero est mysterium ieiunii, continere ab isto seculo? Quid est hoc dicere? Quod ait Apostolus: Mundus mihi crucifixus est, et ego mundo . Ipse ergo implet numerum quadragenarium. Et quid ostendit Dominus? Quia hoc Moyses fecit, hoc Elias, hoc Christus, hoc et Lex, hoc et Prophete, hoc et Euangelium docet: ne aliud putes esse in Lege, aliud in Prophetis, aliud in Euangelio. Omnes Scripture nichil te aliud docent,  nisi continentiam ab amore seculi, ut amor tuus currat in Deum. Figuratur quia hoc docet Lex, quadraginta diebus ieiunauit Moyses. Figuratur quia hoc docent Prophete, quadraginta diebus ieiunauit Elias. Figuratur quia hoc docet Euangelium, quadraginta diebus ieiunauit Dominus. Ideo et in monte ipsi tres apparuerunt, Dominus in medio, Moyses et Elias a lateribus. Quare? Quia ipsum Euangelium testimonium habet a Lege et Prophetis . Quare autem in quadragenario numero est perfectio iustitie? In Psalterio dictum est: Deus, canticum nouum cantabo tibi; in psalterio decem chordarum psallam tibi . Quod significat decem precepta Legis, quam Dominus non uenit soluere, sed adimplere. Ipsa autem Lex per orbem terrarum, quatuor angulos habere constat, orientem, occidentem, meridianum, et aquilonem, sicut dicit Scriptura. Unde et uas, quod portabat figurata omnia animalia, quod demonstratum est Petro, quando dictum est, Macta, et manduca , ut ostenderentur Gentes crediture et intrature in corpus Ecclesie, sicut quod manducamus in corpus nostrum intrat, quatuor lineis dimissum est de celo , totum orbem crediturum ostendit. Ergo in quadragenario numero continentia a seculo est. Hec est Legis plenitudo: Legis autem plenitudo caritas. Ideo ante Pascha quadraginta diebus ieiunamus. Signum enim est ante Pascha uite huius nostre laboriose, ubi in laboribus et erumnis, et continentia implemus Legem. Post Pascha autem, id est, resurrectionis Domini dies celebramus, significantes resurrectionem nostram. Ideo quinquaginta dies celebrantur: quia denarii merces additur quadragenario, et fit quinquagenarius. Quomodo est merces denarius? Non legistis quia qui ad uineam conducti sunt, siue illi qui prima, siue qui sexta, siue qui nouissima hora, non potuerunt accipere nisi denarium . Iustitie nostre cum addita fuerit merces eius, in quinquagenario erimus. Iam tunc non nobis uacabit nisi laudare Deum. Ideo per illos dies Alleluia dicimus. Alleluia enim laus Dei est. In ista fragilitate mortalitatis, in isto quadragenario hic, uelut ante resurrectionem, gemamus in orationibus, ut tunc laudemus [1 1Kb] . Modo tempus est desiderandi, tunc tempus erit amplectendi et fruendi. Non deficiamus in tempore quadragenario, ut gaudeamus in tempore quinquagenario.

10. Lex non impletur sine caritate. Quis est autem qui implet Legem, nisi qui habuerit caritatem? Interroga Apostolum: Plenitudo Legis caritas . Omnis enim Lex in uno sermone impleta est, in eo quod scriptum est, Diliges proximum tuum tanquam te ipsum . Sed preceptum caritatis geminum est: Diliges Dominum Deum tuum ex toto corde tuo, et ex tota anima tua, et ex tota mente tua. Hoc preceptum magnum est. Alterum huic simile: Diliges proximum tuum tanquam te ipsum. Domini uerba sunt in Euangelio: In his duobus preceptis tota  Lex pendet et Prophete . Sine dilectione gemina Lex impleri non potest. Quamdiu non impletur Lex, infirmitas est. Ideo duo minus habebat, qui triginta octo annos infirmus erat. Quid est, duo minus habebat? Duo precepta illa non implebat. Quid prodest quia cetera implentur, si illa non implentur? Triginta octo habes? si illa duo non habueris, cetera nichil tibi proderunt. Minus habes duo, sine quibus nichil ualeant cetera, si non habueris duo precepta, que perducunt ad salutem. Si linguis hominum loquar et Angelorum, caritatem autem non habeam, factus sum eramentum sonans, aut cymbalum tinniens. Et si sciero omnia sacramenta et omnem scientiam, et si habuero omnem fidem, ita ut montes transferam; caritatem autem non habeam, nichil sum. Et si distribuero omnem substantiam meam, et si tradidero corpus meum ut ardeam; caritatem autem non habeam, nichil mihi prodest . Apostoli uerba sunt. Illa ergo omnia que dixit, quasi triginta octo anni sunt: sed quia caritas ibi non erat, infirmitas erat. Quis ergo ab ista infirmitate sanabit, nisi qui uenit dare caritatem? Mandatum nouum do uobis, ut uos inuicem diligatis . Et quia uenit dare caritatem, et caritas perficit Legem; merito dixit, Non ueni Legem soluere, sed implere . Sanauit egrotum, et dixit illi ut ferret grabatum suum, et iret in domum suam. Hoc et paralytico, quem sanauit, dixit . Quid est ferre grabatum nostrum? uoluptatem carnis nostre. Ubi infirmi iacemus, quasi lectus noster est. Sed qui sanati fuerint, continent et ferunt eam, non ab ipsa carne continentur. Ergo sanus contine fragilitatem carnis tue, ut signo quadragenarii ieiunii ab isto seculo, impleas quadragenarium numerum, qui  sanauit illum egrotum, qui non uenit Legem soluere, sed implere.

11. Temporalia animo dimittenda. Tentatio plerumque peccatorem non facit, sed prodit. Hoc audito, dirigite cor uestrum in Deum. Nolite uos fallere. Tunc uos interrogate, quando bene est in seculo; tunc uos interrogate, si amatis hunc mundum, aut si non amatis; discite dimittere, antequam dimittamini. Quid est dimittere? Animo non amare. Cum adhuc tecum est quod amissurus es, aut uiuus, aut moriens illud dimittis, non potest tecum esse semper: cum ergo adhuc tecum est, solue amorem; paratus esto in uoluntate Dei, suspendere in Deum. Tene te ad illum quem non amittis inuitus; ut si contigerit ut amittas ista temporalia, dicas: Dominus dedit, Dominus abstulit; sicut Domino placuit, ita factum est: sit nomen Domini benedictum . Si autem contigerit, et hoc uult Deus, ut illa que habes tecum sint usque in finem; solutus ab hac uita, accipis denarium quinquagenerium [1 1Kb] , et fit in te perfectio beatitudinis, cum cantas Alleluia. Hec habentes in memoria que commemoraui, ualeant ut non diligatis seculum. Mala est  amicitia ipsius, fallax est, inimicum facit Deum  . Cito in una tentatione offendit Deum homo, et fit inimicus. Imo non tunc fit inimicus; sed tunc proditur inimicus fuisse. Nam quando diligebat et laudabat, inimicus erat; sed nec ipse sciebat, nec alii. Accedit tentatio, tangitur uena, et proditur febris. Itaque, fratres, dilectio mundi, et amicitia mundi inimicos Deo facit. Et ipse non exhibet quod promisit, mendax est, et fallit. Ideo homines non cessant sperare in isto seculo, et quis peruenit ad omnia que sperat? Sed ad quecumque peruenerit, continuo hoc uilescit ei quo peruenit. Incipiunt alia desiderari, alia cara sperantur: que dum uenerint, quidquid tibi uenit, uilescit. Tene ergo Deum, quia nunquam uilescit, quia pulchrius nichil est. Proptera enim uilescunt ista, quia non possunt stare, quia non sunt quod ipse. Tibi enim, o anima, non sufficit, nisi qui te creauit. Quidquid aliud apprehendis, miserum est: quia tibi solus ille potest sufficere qui ad similitudinem suam te fecit. Ex ipsa uoce dictum est, Domine, ostende nobis Patrem, et sufficit nobis . Ibi tantum potest esse scuritas: et ubi potest esse securitas, quodam modo ibi erit satietas insatiabilis. Nam neque satiaberis, ut uelis discedere; neque aliquid deerit, ut quasi inopiam patiaris.



SERMO CXXuI [* 1Kb]  . De uerbis Euangelii Ioannis, Non potest Filius a se facere quidquam, nisi quod uiderit Patrem facientem. Cap. u, u\. 19  .



CAPUT PRIMUM.

1. Fides intellectum precedere debet. Arcana et secreta regni Dei prius querunt credentes, quo faciant intelligentes. Fides enim gradus est intelligendi: intellectus autem meritum fidei. Aperte hoc propheta dicit omnibus prepropere et prepostere intelligentiam requirentibus, et fidem negligentibus. Ait enim: Nisi credideritis, non intelligetis . Habet ergo et fides ipsa quoddam lumen suum in Scripturis, in Prophetia, in Euangelio, in apostolicis lectionibus. Omnia enim ista que nobis ad tempus recitantur, lucerne sunt in obscuro loco, ut nutriamur ad diem. Dicit apostolus Petrus: Habemus certiorem propheticum sermonem, cui benefacitis intendentes tanquam lucerne in obscuro loco, donec dies lucescat, et lucifer oriatur in cordibus uestris .

2. Peruersum est credere nolle nisi quod uideas. uidetis ergo, fratres, quantum sint peruersi et properando uitiosi, qui tanquam immaturi conceptus ante ortum querunt abortum; qui nobis dicunt, Quid me iubes credere quod non uideo? uideam aliquid, ut credam. Iubes credere, dum non uideam: ego uidere uolo, et uidendo credere, non audiendo. Dicat propheta: Nisi credideritis, non intelligetis. Ascendere  uis, et gradus obliuisceris. Utique peruerse. O homo, si iam tibi possem ostendere quod uideres, non hortarer ut crederes.



CAPUT II.

3. Ex creaturis que uidentur, assurgendum ad Creatorem qui non uidetur. Ergo fides est, sicut alibi definitum est, sperantium substantia, conuictio rerum que non uidentur . Si non uidentur, quomodo conuincuntur quia sunt? Unde enim sunt ista que uides, nisi ex illo quod non uides? Utique uides aliquid, ut credas aliquid, et ex eo quod uides, credas quod non uides. Ne sis ingratus ei qui te fecit uidere, unde possis credere quod nondum potes uidere. Dedit tibi Deus oculos in corpore, rationem in corde; excita rationem cordis, erige interiorem habitatorem interiorum oculorum tuorum, assumat fenestras suas, inspiciat creaturam Dei. Est enim aliquis intus qui per oculos uideat. Nam quando aliquando in me cogitas  auerso interius habitatore, que sunt ante oculos tuos non uides. Fenestre enim frustra patent, quando qui per eas attendit absens est. Non ergo oculi uident, sed quidam per oculos uidet: erige illum, excita illum. Non enim denegatum est tibi: rationale animal te Deus fecit, preposuit te pecoribus, ad imaginem suam te formauit. Siccine uti illis debes, ut pecus; tantum ut uideas quid addas uentri, non menti? Erige ergo rationalem aspectum, utere oculis ut homo, intende celum et terram, ornamenta celi, fecunditatem terre, uolatus auium, natatus piscium, uim seminum, ordinem temporum: intende facta, et quere factorem; aspice que uides, et quere quem non uides. Crede in eum quem non uides, propter ista que uides. Et ne sermone meo te exhortatum putes, Apostolum audi dicentem, Inuisibilia enim Dei, a creatura mundi, per ea que facta sunt, conspiciuntur .



CAPUT III.

4. Miracula insolita fecit Christus, ut et in quotidianis que uiluerant, agnosceretur factor. Postponebas ista, nec attendebas ut homo, sed ut animal irrationale. Clamauit ad te propheta, et frustra clamauit: Nolite esse sicut equus et mulus, quibus non est intellectus . uidebas ergo ista, et postponebas. Quotidiana miracula Dei non facilitate, sed assiduitate uiluerant. Quid enim difficilius cognitione, quam ut nascatur homo, moriendo discedat in secreta qui erat, nascendo procedat in publica qui non erat? Quid tam mirabile, quid tam difficile cognitu? Deo autem facile factu. Mirare ista, expergiscere: insolita nosti mirari, maiora sunt quam que uidere consueuisti? Mirati sunt homines Dominum Deum nostrum Iesum Christum de quinque panibus saginasse tot millia ; et non mirantur per pauca grana impleri segetibus terras. Que aqua erat uinum factum, uiderunt homines, et obstupuerunt : quid aliud fit de pluuia per radicem uitis? Ipse illa fecit, ipse ista: illa ut pascaris, ista ut mireris. Sed utraque miranda sunt, quia opera Dei sunt. uidet homo insolita et miratur:  unde est ipse homo qui miratur? ubi erat? unde processit? unde forma corporis? unde membrorum distinctio? unde habitus iste speciosus? de quibus primordiis? de quam comtemptibilibus. Et miratur alia, cum sit ipse mirator magnum miraculum. Unde ergo ista que uides, nisi ex illo quem non uides? Sed, ut dicere ceperam, quia tibi ista uiluerant, uenit ipse ad facienda insolita, ut et in ipsis solitis agnosceres artificem tuum. uenit ille cui dictum est, Innoua signa : cui dictum est, Mirifica misericordias tuas . Largiebatur enim eas; largiebatur, et nemo mirabatur. uenit ergo paruus ad paruos, uenit medicus ad egrotos, qui poterat uenire cum uellet, redire cum uellet, facere quidquid uellet, iudicare ut uellet. Et hoc quod uellet, ipsa iustitia est; et quod ille uult, inquam, ipsa iustitia est. Non enim iniquum est quod ille uult, aut equum potest esse quod non uult. uenit suscitare mortuum, mirantibus reddere luci hominem, qui erat in luce, qui quotidie qui non erant, producit ad lucem.



CAPUT Iu.

5. Miraculum natiuitatis ex uirgine in Christo exhibitum. Fecit ista, et contemptus est a multis, plus attendentibus non quam magna faceret, sed quam paruus: tanquam dicentibus apud se, Ista diuina sunt, sed iste homo est. Duo ergo uides, diuina et hominem. Si diuina non possunt fieri, nisi a Deo, uide ne in homine lateat Deus. Attende, inquam, que uides, crede que non uides. Non te deseruit, qui uocauit ut credas: quamuis iuberet te illud credere, quod non potes uidere; non tamen te dimisit nichil uidentem, unde possis credere quod non uides. Paruane signa, paruane indicia sunt Creatoris ipsa creatura? uenit etiam, fecit miracula. Non poteras uidere Deum, poteras hominem: Deus factus est homo, ut in uno tibi esset et quod uideres, et quod crederes. In principio erat uerbum, et uerbum erat apud Deum, et Deus erat uerbum . Audis, et nondum uides. Ecce uenit, ecce nascitur, ecce de femina procedit, qui fecit masculum et feminam. Qui fecit masculum et feminam, non factus est per masculum et feminam. Contempturus enim eras forte qui nasceretur, non contemnis quomodo nasceretur: quia semper erat antequam nasceretur. Ecce, inquam, assumpsit corpus; indutus est carne, processit ex utero. Iamne uides [1 1Kb] ? iam, inquam, uides? carnem interrogo  , sed carnem ostendo: uides aliquid, et non uides aliquid. Ecce in ipso partu, ecce iam duo sunt, et quod uideas, et quod non uideas; sed ut per ipsum quod uides, credas quod non uides. Contemnere ceperas, quia uides qui natus est: crede quod non uides, quia de uirgine natus. Quantulus est, inquit, qui natus est? Sed quantus est, qui de uirgine natus est? Et ille qui de uirgine natus est, miraculum temporale tibi attulit: non est natus de patre, scilicet de patre homine, et natus est de carne. Sed non tibi uideatur impossibile, quia natus est  per solam matrem, qui fecit homnem ante patrem et matrem.



CAPUT u.

6. Miraculo natiuitatis Christi mouemur ad credendum Deum uerbum. Attulit ergo tibi temporale miraculum, ut tu eum queras et mireris eternum. Etenim ipse qui tanquam sponsus processit de thalamo suo , de utero scilicet uirginali, ubi sancte nuptie facte sunt, uerbum et caro; attulit, inquam, miraculum temporale: sed ipse est eternus, ipse est Patri ceternus, ipse est qui in principio erat uerbum, et uerbum erat apud Deum, et Deus erat uerbum. Fecit tibi unde sanareris, ut uidere posses quod non uidebas. Quod contemnis in Christo, nondum est contemplatio sanati, sed medicamentum egroti. Noli festinare ad uisionem sanorum. Angeli uident, Angeli gaudent, Angeli pascuntur et uiuunt: nec deficit unde pascuntur, nec minuitur esca ipsorum. In sublimibus thronis, in partibus celorum, in his que supra celos sunt, uidetur uerbum ab Angelis, et gaudetur: et manducatur, et permanet. Sed ut panem Angelorum manducaret homo, Dominus Angelorum factus est homo. Hec est salus nostra: medicina infirmorum, cibus sanorum.

7. Explicandum quomodo Filius faciat que uiderit Patrem facientem. Et loquebatur hominibus, et dicebat quod audistis: Non potest Filius a se facere quidquam, nisi quod uiderit Patrem facientem. Iamne, putamus, est aliquis qui intelligat? Iamne, putamus, est aliquis in quo proficit collyrium carnis ad intuendum utcumque splendorem diuinitatis? Locutus est, loquamur et nos: ille, quia uerbum; nos, quia de uerbo. Quare autem nos utcumque de uerbo? Quia ad similitudinem uerbi per uerbum. Quantum ergo capimus, quantum illius ineffabilitatis participes esse possumus, loquamur et nos, nec contradicatur nobis. Precessit enim fides nostra, ut dicamus, Credidi, propter quod locutus sum . Loquor ergo quod credo: utrum etiam utcumque uideo, ille magis uidet; hoc uidere uos non potestis. Sed cum dixero, qui uidet quod dico, siue credat et me uidere quod dixi, siue non credat, quid ad me illud? Sinceriter uideat, et de me quod uult credat.



CAPUT uI.

8. Arianorum error in uerbis dominicis.---Non potest Filius a se facere quidquam, nisi quod uiderit Patrem facientem. Hic Arianorum error exsurgit: sed exsurgit, ut cadat; quia non humiliatur, ut surgat. Quid est quod te mouit? Filium minorem uis dicere. Audisti enim, Non potest Filius a se facere quidquam, nisi quod uiderit Patrem facientem. Minorem uis ex hoc Filium dici: noui hoc, noui, hoc te mouit: crede minorem non esse, uidere nondum potes, crede, hoc est quod paulo ante dicebam. Sed quomodo, inquies, contra uerba ipsius crediturus sum? Ipse dicit, Non potest Filius a se facere quidquam, nisi quod uiderit Patrem facientem. Attende et quod sequitur: Quecumque enim facit Pater, eadem et Filius facit: non dixit, Talia. Paululum attendat Charitas uestra, ne uobismetipsis strepitum faciatis. Tranquillo corde opus est, pia et deuota fide, intentione  religiosa: non in me uasculum, sed in illum attendite qui panem ponit in uasculo. Attendite ergo paululum. In his enim que supra diximus hortantes ad fidem, ut animus imbutus fide sit intellectus capax, ea que dicta sunt, festiua, leta, facilia, sonuerunt, exhilarauerunt mentes uestras, secuti estis, intellexistis que dixi. Que uero dicturus sum, spero aliquos intellecturos: uereor tamen non omnes intellecturos. Et quia Deus nobis proposuit per lectionem Euangelii unde dicamus, nec uitare possumus quod proposuit Magister; forte uereor ne qui non intellexerint, qui fortassis plures erunt, putent me frustra sibi locutum: sed tamen propter eos qui intellexerint non frustra loquor. Letetur qui intelligit, patienter ferat qui non intelligit: quod non intelligit ferat, et ut intelligat differat [1 1Kb] .



CAPUT uII.

9. Refellit Arianos. Carnalem ipsorum sensum explodit. Que fecit Pater nonnisi per Filium fecit. Non ergo ait, Quecumque Pater facit, talia Filius facit: tanquam alia faciat Pater, et alia Filius. uidebatur enim tanquam hoc dixisse, cum superius diceret, Non facit a se Filius quidquam, nisi quod uiderit Patrem facientem. Intende: neque ibi ait, Nisi quod audierit Patrem iubentem; sed, uiderit, inquit, Patrem facientem. Si ergo carnalem intellectum, uel potius sensum interrogemus, quasi duos sibi proposuit artifices, Patrem et Filium; Patrem facientem nullo uiso, Filium facientem a Patre uiso. Carnalis adhuc aspectus est. uerumtamen ut ea que superiora sunt intelligamus, ista humiliora et abiecta non declinemus. Primo sic nobis ante oculos constituamus aliquid, putemus esse duos fabros, patrem et filium. Fecit pater arcam, quam filius facere non poterat, nisi patrem uideret facientem: attendit arcam quam fecit pater, et fecit arcam aliam talem, non eamdem. Differo paululum uerba que sequuntur, et iam interrogo Arianum: Siccine intelligis, quomodo proposui? Fecit Pater aliquid, quod cum uideret Filius Patrem facientem, fecit et ipse tale aliquid? Hoc enim uidentur sonare uerba, quibus permotus es? Neque enim ait, Non potest a se facere Filius quidquam, nisi quod audierit Patrem iubentem: sed ait, Non potest a se facere Filius quidquam, nisi quod uiderit Patrem facientem. Ecce si sic intelligis, fecit Pater, et attendit Filius, ut uideret et ipse quod faceret; faceret autem aliud aliquod tale, quale fecerat Pater. Hoc quod fecit Pater, per quem fecit? Si non per Filium, si non per uerbum; incurristi in blasphemiam Euangelii. Omnia enim per ipsum facta sunt . Ergo iam quod fecerat Pater, per uerbum fecerat: si per uerbum fecerat, per Filium fecerat. Quis est alius qui attendit, ut faciat aliud aliquid quod uiderit Patrem facientem? Non soletis dicere duos filios habere Patrem: unus est Unicus de illo genitus. Per misericordiam uero suam, solus ad diuinitatem, et non solus ad hereditatem. Coheredes Unico suo fecit Pater: non quos de sua substantia sicut ipsum genuit, sed quos de familia sua per ipsum adoptauit.  In adoptionem quippe filiorum uocati sumus, sicut sancta Scriptura testatur .



CAPUT uIII.

10. Non alia Pater, alia Filius, sed eadem opera Trinitas facit. Quid ergo dicis? Ipse Unicus loquitur: ipse Filius unigenitus in Euangelio loquitur: ipsum uerbum nobis uerba fecit, ipsum audiuimus dicentem, Non potest Filius a se facere quidquam, nisi quod uiderit Patrem facientem. Iam fecit Pater ut uideat quod faciat Filius: et tamen nichil facit Pater nisi per Filium. Certe turbaris, heretice, certe turbaris: sed tanquam helleboro accepto turbaris, ut saneris. Iam te non inuenis, sententiam tuam et carnalem intuitum tuum, quantum arbitror, etiam ipse condemnas. Repone oculos carnis post te, erige si aliquid habes in corde, diuina intuere. Audis quidem humana uerba per hominem, per Euangelistam, per Euangelium audis humana uerba, sicut homo: sed de uerbo Dei audis, ut humana audias, diuina cognoscas. Exagitauit magister, ut erudiret; seminauit questionem, ut moueret intentionem. Non potest Filius a se facere quidquam, nisi quod uiderit Patrem facientem. Consequens erat quod diceret, Quecumque enim Pater facit, talia facit Filius. Non hoc ait: sed, Quecumque Pater facit, hec eadem et Filius facit. Non alia Pater facit, alia Filius facit: quia omnia que Pater facit, per Filium facit. Suscitauit Lazarum Filius , numquid Pater eum non suscitauit? Illuminauit Filius cecum , numquid Pater non illuminauit? Pater per Filium in Spiritu sancto. Trinitas est: sed una operatio, una maiestas, una eternitas, una ceternitas, et opera eadem Trinitatis. Non alios homines creat Pater, alios Filius, alios Spiritus sanctus: unum eumdemque hominem et Pater et Filius et Spiritus sanctus creat; et Pater et Filius et Spiritus sanctus unus Deus creat.



CAPUT IX.

11. Trinitas personarum et unitas diuinitatis. Attendis pluralitatem personarum, sed unitatem diuinitatis agnosce. Propter pluralitatem enim personarum dictum est, Faciamus hominem ad imaginem et similitudinem nostram. Non ait, Faciam hominem, et attende cum facio, ut possis et tu alterum facere. Faciamus, inquit; pluralitatem audio: ad imaginem nostram; item pluralitatem audio. Ubi ergo singularitas diuinitatis? Lege sequentia: Et fecit Deus hominem . Dicitur, Faciamus hominem; et non dicitur, Fecerunt dii hominem. Intelligitur unitas in eo quod dictum est, Fecit Deus hominem.

12. Sensus uerborum Christi imbutis ante recta fide, perquirendus. Ubi est ergo intentio illa carnalis? Confundatur, abscondatur, perimatur: loquatur nobis uerbum Dei. Iam pii, iam credentes, iam imbuti fide et comparato aliquo merito intelligentie, conuertamus nos ad ipsum uerbum, ad fontem luminis, et dicamus simul: Domine, eadem fecit Pater que tu; quia quidquid facit Pater, per te facit. Te uerbum audiuimus in principio: non uidimus, sed credimus. Ibi consequenter audiuimus, quia omnia per te facta  sunt. Omnia ergo que facit Pater, per te facit. Eadem ergo facis que Pater. Quid est quare dicere uoluisti, Non potest Filius a se facere quidquam? uideo enim equalitatem quamdam tibi cum Patre, in eo quod audio, Quecumque Pater facit, hec eadem Filius facit: agnosco equalitatem, hic intelligo, hic capio ut possum: Ego et Pater unum sumus . Quid est, quod non potes facere quidquam, nisi quod uideris Patrem facientem? Quid est hoc?



CAPUT X.

13. Difficultas intelligendi isthec uerba ex eo quod non intelligatur uidere ipsius uerbi. Forte dicat mihi, imo dicat nobis omnibus: Hoc enim quod dixi, Non potest Filius facere quidquam, nisi quod uiderit Patrem facientem: uidere meum quomodo intelligis? uidere meum quid est? Sequestra paululum formam serui, quam propter te suscepit. Etenim in illa forma serui Dominus noster oculos et aures habebat in carne, et illa forma humana qualem et nos portamus eadem figura corporis erat, eadem lineamenta membrorum. Caro illa uenerat ex Adam: sed non erat ille Adam. Ergo Dominus ambulans siue in terra, siue in mari, sicut ei placuit, sicut uoluit, quia quidquid uoluit, potuit; inspexit quod uoluit: iecit oculos, uidit; auertit oculos, et non uidit; a tergo erat qui sequebatur, ante erat qui uideretur; oculis corporis quod ante erat, uidebat. Diuinitatem uero nichil latebat. Sepone, sepone, inquam, paululum formam serui: formam Dei uide, in qua erat antequam mundus fieret; in qua erat equalis Patri: per eum hoc accipe et intellige quid tibi ait, Qui cum in forma Dei esset, non rapinam arbitratus est esse equalis Deo . Ibi eum uide, si potes; ut possis uidere quid sit uidere ipsius. In principio erat uerbum. Quomodo uidet uerbum? Habetne oculos uerbum, an in illo se inueniunt oculi nostri, et oculi non carnales, sed oculi piorum cordium? Beati enim mundo corde, quoniam ipsi Deum uidebunt .

14. In Christo forma serui mortalibus ostendebatur, forma Dei beatis seruabatur. Aspicis Christum hominem et Deum: ostendit tibi hominem, seruat tibi Deum. Et uide quia Deum tibi seruat, qui se tibi hominem ostendit. Qui diligit me, inquit, mandata mea custodit: qui diligit me, diligetur a Patre meo, et ego diligam eum. Et tanquam diceretur, Quid ei dabis, quem diligis? Et ostendam, inquit, me ipsum illi. Quid est hoc, fratres? Quem iam uidebant, ipse se illis demonstraturum promittebat. Quibus? A quibus uidebatur, an a quibus et non uidebatur? Sic loquens apostolo quidam ait, querenti uidere Patrem, ut sufficeret ei, et dicenti, Ostende nobis Patrem, et sufficit nobis. Et ille stans ante oculos serui, in forma serui, seruans oculis deificati formam Dei, ait illi: Tanto tempore uobiscum sum, et non cognouistis me? Qui me uidet, uidet et Patrem . Patrem queris uidere, me uide: uides me, et non uides me. uides quod pro te assumpsi, non uides quod pro te seruaui. Audi mandata, purga oculos. Quia qui diligit me, mandata mea custodit, et ego diligam eum. Tanquam custodienti mandata mea, et tanquam sanato per mandata  mea, Ostendam me ipsum illi.



CAPUT XI.

15. uidere uerbi non aliud a uerbo. Charitas capaces reddit ad capienda diuina. Sensus loci propositi. Si ergo, fratres, uidere non possumus quid sit uidere uerbi, quo imus? quam uisionem forte prepropere exigimus? quid nobis ostendi uolumus quod uidere non possumus? Ideo ista dicta sunt que desideramus uidere, non quod iam possimus capere. uidere enim uerbi si uideas, forte in eo quod uides uidere uerbi, ipsum uerbum uidebis; ut non aliud sit uerbum, aliud uidere uerbi, ne ibi sit aliquid coaugmentatum  et copulatum et duplex et compaginatum. Simplex enim aliquid est ineffabili simplicitate. Non quemadmodum homo, aliud est homo, aliud uidere hominis. Nam aliquando exstinguitur quod est uidere hominis, et manet homo. Hoc est quod dicebam dicturum me aliquid, quod non possent omnes intelligere: etiam Dominus faciat, ut aliqui intellexerint. Fratres mei, ad hoc exhortatur, ut uideamus, uidere uerbi ultra uires nostras esse; quia parue sunt, nutriantur, perficiantur. Unde? Mandatis. Quibus mandatis? Qui diligit me, mandata mea custodit. Que mandata? Iam enim crescere uolumus, iam roborari, iam perfici, ut uideamus uidere uerbi. Dic iam, Domine, que mandata? Mandatum nouum do uobis, ut uos inuicem diligatis . Hanc ergo, fratres, caritatem de ubertate fontis hauriamus, istam capiamus, in ea nutriamur. Cape per quod sis capax. Charitas te gignat, caritas nutriat, caritas perficiat, caritas roboret; ut uideas uidere uerbi, non aliud esse uerbum, et aliud uidere ipsius; sed ipsum quod est uidere uerbi, hoc esse uerbum: et cito forte intelliges, quia illud quod dictum est, Non potest Filius a se facere quidquam, nisi quod uiderit Patrem facientem; tale est, ac si diceret, Non esset Filius, nisi de Patre nasceretur. Sufficiat, fratres; noui id me dixisse, quod cogitatum forte aperiatur multis, sepe uerbis dictum forte obscuretur 



SERMO CXXuII [* 1Kb]  . De uerbis Euangelii Ioannis, Amen, amen dico uobis, quia ueniet hora, et nunc est, quando mortui audient uocem Filii Dei, et qui audierint, uiuent, etc. Cap. u, u\. 24-29: necnon de uerbis Apostoli, Quod oculus non uidit, etc., I Cor., cap. II, u\. 9  .



CAPUT PRIMUM.

1. Spes Christianorum de iis est que non uidentur. Apta similitudo. Spes nostra, fratres, non de isto tempore, neque de hoc mundo est, neque in ea felicitate qua excecantur homines qui obliuiscuntur Deum. Hoc nosse primitus et christiano corde tenere debemus, non ad presentis temporis bona nos factos esse christianos; sed ad  nescio quid aliud, quod Deus iam promittit, et homo nondum capit. De hoc enim bono dictum est, Quod oculus non uidit, nec auris audiuit, nec in cor hominis ascendit, que preparauit Deus diligentibus se. Ergo quia hoc bonum tam magnum, tam preclarum, tam ineffabile, non inuenit hominem perceptorem, tenuit Deum promissorem. Nunc enim quod ei promissum est, homo cecus corde [1 1Kb] non percipit: nec ei potest ostendi in presenti, quid ipse cui promittitur sit futurus. Quia et infans natus si posset uerba loquentis intelligere, cum ipse loqui non posset, nec ambulare, nec aliquid agere, sed sicut eum uidemus infirmum, iacentem, indigum opis aliene, tantummodo intelligere posset eum qui sibi loqueretur, et diceret ei, Ecce sicut uides me ambulantem, operantem, loquentem, post paucos annos talis eris: attendens se et illum, quamuis quod promitteretur, uideret; tamen suam considerans infirmitatem, non crederet, et uideret [2 1Kb] tamen quod promittebatur. Nobis autem tanquam infantibus in hac carne atque infirmitate iacentibus, et magnum est quod promittitur, et non uidetur: et erigitur fides qua credimus quod non uidemus, ut mereamur uidere quod credimus. Quicumque irridet hanc fidem [3 1Kb] , ut ideo putet non sibi esse credendum, quia non uidet; quando uenerit quod non credebat, erubescit; confusus separatur, separatus damnatur. Qui autem crediderit, segregatur ad dexteram, et stabit cum magna fiducia et letitia inter illos quibus dicetur, uenite, benedicti Patris mei, percipite regnum quod uobis paratum est ab origine mundi. Conclusit autem Dominus, cum hec uerba diceret, sic: Ibunt isti in ambustionem eternam, iusti autem in uitam eternam . Hec est uita eterna, que nobis promittitur.

2. uita eterna nobis promissa quantum amanda. Qui amant homines uiuere in hac terra, promissa est illis uita; et quia multum timent mori, promissa est illis eterna. Quid amas? uiuere. Hoc habebis. Quid times? Mori. Non patieris. Hoc sufficere uisum est humane infirmitati, ut diceretur, Habebis uitam eternam. Capit hoc mens humana, utcumque ex hoc quod agit, quod futurum est capit. Sed quantum capit ex hoc paruo quod agit? Quia uiuit, et mori non uult; amat uitam eternam, uult semper uiuere, nunquam mori. Sed et illi qui torquebuntur [4 1Kb] in penis, uelle habent mori, et non possunt. Non ergo magnum est diu uiuere, aut semper uiuere: sed magnum est beate uiuere.



CAPUT II.

Amemus uitam eternam, et ex eo nouerimus quantum pro uita eterna laborare debemus, cum uidemus homines amatores presentis uite temporalis atque finiende, sic pro illa laborare, ut quando uenerit metus mortis, quidquid possunt faciant, non ut auferant, sed ut differant mortem. Quantum homo laborat, quando mors imminet, fugiendo,  latendo, quidquid habet dando, et se redimendo, laborando, cruciatus molestiasque sustinendo, medicos adhibendo, et quidquid aliud homo potest? uidete quia consumptis laboribus et facultatibus suis, ut aliquantum uiuat, potest facere: ut semper uiuat, non potest. Si ergo labore tanto, tanto conatu, tantis impendiis, tanta instantia, tanta uigilantia, tanta cura agitur, ut aliquantum plus uiuatur; quomodo agendum est, ut semper uiuatur? Et si prudentes dicuntur, qui omnibus modis agunt, ut differant mortem, et uiuant paucos dies, ne perdant paucos dies, quam stulti sunt, qui sic uiuunt, ut perdant eternum diem?

3. Quid sit eterna uita, et quanti emenda. Pretium uite eterne. uita eterna uerbis hominis non dicitur. Hoc solum ergo nobis promitti potest, ut dulcescat nobis utcumque munus Dei, ex hoc quod habemus modo: quia de munere ipsius habemus ut uiuamus, ut salui simus. Ponamus ergo nobis ante oculos talem uitam, cum promittitur eterna, ut remoueamus ab illa quidquid hic molestum patimur. Facilius enim inuenimus quid ibi non sit, quam quid ibi sit. Ecce hic uiuimus, uiuemus et ibi. Salui sumus quando hic non egrotamus, neque aliquid dolet in corpore: salui erimus et ibi. Et quando nobis bene est in hac uita, nullas penas patimur: nullas patiemur et ibi. Pone ergo hic hominem uiuentem, saluum, nullas penas patientem: si ei donaret quisquam ut semper sic esset, et hoc bonum non desineret [1 1Kb] , quantum gauderet? quantum extolleretur? quomodo se non caperet letitia sine pena, sine cruciatu, sine fine uite? Si hoc solum nobis promitteret Deus, quod dixi, quod modo, quibus potui, uerbis descripsi et commendaui; quanti erat emendum, si uenale esset, quantum dandum erat, ut emeretur?



CAPUT III.

Sufficeret quidquid haberes, etiam si totum mundum possideres. Et tamen uenale est: eme si uis. Nec multum exestues de re magna propter pretii magnitudinem. Tantum ualet, quantum habes. Ad aliquid ergo magnum et pretiosum comparandum parares aurum, uel argentum, uel pecuniam, uel fructus aliquos pecorum aut frugum, qui in tua possessione nascerentur, ut emeres nescio quid hoc magnum et preclarum, quo uiueres in hac terra felix. Et hoc eme, si uis. Noli querere quid habeas, sed qualis sis. Res ista te ualet. Tantum ualet, quantum es tu. Te da, et habebis illam. Quid turbaris? quid exestuas? Numquid quesiturus es te, aut empturus es te? Ecce tu qui es, qualis es, da te illi rei, et habebis illam. Sed malus sum, inquies, et forte me non accipit. Dando te illi, bonus eris. Ut huic fidei promissionique te des, hoc est bonum esse. Cum autem bonus fueris, pretium ipsius rei eris, et habebis, non quod dixi solum, salutem, incolumitatem, uitam, et sine fine uitam; non hoc solum habebis, adhuc alia tollo. Non ibi erit lassari et dormire: non ibi erit esurire et sitire: non ibi erit crescere et senescere; quia nec nasci erit, ubi integri numeri manent. Numerus qui est, ipse est; nec opus est ut augeatur, quia  non ibi fit ut minuatur. Ecce quanta tuli, et nondum dixi quid ibi erit. Ecce iam uita est, iam incolumitas est, iam nulla pena, nulla fames, nulla sitis, nullus defectus, nichil horum; et tamen nondum dixi quod oculus non uidit, nec auris audiuit, nec in cor hominis ascendit. Si enim dixi, falsum est quod scriptum est, Quod oculus non uidit, nec auris audiuit, nec in cor hominis ascendit. Unde enim ascenderet in cor meum, ut dicerem quod in cor hominis non ascendit? Creditur, et non uidetur: non solum non uidetur, sed nec dicitur. Quomodo ergo creditur, si non dicitur? Quis credit quod non audit? Si autem audit ut credat, dicitur: si dicitur, cogitatur: si cogitatur et dicitur, et in auribus hominum intrat. Et quia non diceretur nisi cogitaretur, et in cor hominis ascendit. Iam ecce ista questio tante rei conturbat nos, ut non possimus uerbis explicare questionem. Quis explicat rem?



CAPUT Iu.

4. Filius semper genitus a Patre. Attendamus itaque Euangelium, modo Dominus loquebatur, et faciamus quod ipse dixit: Qui credit in me, inquit, transitum facit a morte in uitam, et in iudicium non uenit. Amen dico uobis, quia ueniet hora, et nunc est, quando mortui audient uocem Filii Dei; et qui audierint, uiuent. Sicut enim Pater habet uitam in semetipso, sic dedit Filio habere uitam in semetipso. Generando dedit: quia genuit, dedit. Filius enim de Patre est, Pater non est de Filio: sed Pater Filii Pater est, et Filius Patris est Filius. uerumtamen Filius de Patre genitus, non Pater de Filio: et semper Filius; semper ergo genitus. Quis hoc capiat semper genitum? Omnis enim homo, cum audit genitum, occurrit illi: ergo erat tempus, quando non erat iste qui genitus est. Quid ergo dicimus? Non sic: non erat tempus ante Filium, quia omnia per ipsum facta sunt . Si omnia per ipsum facta sunt; et tempora per ipsum facta sunt; quomodo possent esse tempora ante Filium, per quem facta sunt tempora? Tolle ergo omnia tempora; semper cum Patre Filius. Si semper cum Patre Filius, et tamen Filius, semper genitus: si semper genitus, semper cum genitore erat qui genitus est.

5. Generatio sempiterna Filii Dei explicari non potest. Nunquam hoc uidi, inquies tu, aliquem generantem, et semper cum illo quem generauit: sed precessit ille qui generauit, et secutus est tempore ille qui generatus est. Bene dicis, Nunquam hoc uidi: quia hoc ad illud pertinet, quod oculus non uidit. Queris quomodo dicatur? Non potest dici: quia nec auris audiuit, nec in cor hominis ascendit. Credatur, et colatur. Cum creditur, colitur; cum colitur, crescitur [1 1Kb] ; cum crescitur, capitur. Adhuc enim in ista carne; quamdiu peregrinamur a Domino, ad Angelos sanctos, qui hec uident, infantes sumus, lactandi fide, pascendi specie. Sic enim dicit Apostolus: Quamdiu sumus in corpore, peregrinamur a Domino. Per fidem enim ambulamus, non per speciem . uenturi sumus ad  speciem, que nobis sic promittitur per Ioannem in Epistola eius: Dilectissimi, filii Dei sumus, et nondum apparuit quid erimus. Filii Dei sumus iam per gratiam, per fidem, per sacramentum, per sanguinem Christi, per redemptionem Saluatoris: Filii Dei sumus, et nondum apparuit, quid erimus. Scimus quia cum apparuerit, ei similes erimus; quoniam uidebimus eum sicuti est .



CAPUT u.

6. Deus cibus mentis beate. Ecce ad quid nutrimur capiendum, ecce ad quid nutrimur percipiendum, comedendum: ut tamen quod comeditur non minuatur, et qui comedit uegetetur. Nam modo cibus uegetat comedendo; sed minuitur cibus qui comeditur: quando autem ceperimus comedere iustitiam, comedere sapientiam, comedere illum immortalem cibum; et nos uegetamur, et cibus ille non minuitur. Si enim nouit oculus pasci luce, nec tamen minuit lucem: non enim minor erit lux, quia uidetur a pluribus; plurium oculos pascit, et tamen tanta est quanta erat; et illi pascuntur, et illa non minuitur: si Deus dedit hoc luci, quam fecit ad oculos carnis; quid est ipse lux [1 1Kb] ad oculos cordis? Si ergo laudaretur tibi aliquis cibus magnus, quem pransurus esses, parares uentrem: laudatur tibi Deus, para mentem.

7. Resurrectio anime per fidem. Ecce quid tibi dicit Dominus tuus: ueniet hora, inquit, et nunc est. ueniet hora, et ipsa hora nunc est, quando: quid? quando mortui audient uocem Filii Dei; et qui audierint, uiuent. Qui ergo non audierint, non uiuent. Quid est, qui audierint? Qui obedierint. Quid est, qui audierint? Qui crediderint et obtemperauerint, ipsi uiuent. Ergo antequam crederent et obedirent, mortui iacebant: et ambulabant, et mortui erant. Quid ualebant, quia ambulabant mortui? Et tamen si quis inter illos moreretur corpore, currerent, sepulcrum pararent, inuoluerent, portarent, sepelirent mortui mortuum: de quibus dictum est, Sine mortuos sepeliant mortuos suos . Tales mortui sic suscitantur uerbo Dei, ut uiuant in fide. Qui mortui erant in infidelitate, uerbo excitantur. De ipsa hora dixit Dominus, ueniet hora, et nunc est. uerbo enim suo suscitabat mortuos infideles: de quibus dicit Apostolus. Surge, qui dormis, et exsurge a mortuis, et illuminabit te Christus . Hec resurrectio mentium est, hec resurrectio interioris hominis est, hec resurrectio anime est.



CAPUT uI.

8. Resurrectio corporis aliis in bonum, aliis in malum. Sed non ista sola est, restat et corporis. Qui resurgit in anima, bono suo resurgit in corpore. Non enim omnes resurgunt in anima: omnes resurrecturi sunt in corpore. In anima, inquam, non omnes resurgunt: sed qui credunt et obediunt; quia qui audierint, uiuent. Sicut autem ait Apostolus, Non omnium est fides . Si ergo non omnium est fides, non omnes resurgunt in anima. Cum uenerit hora resurrectionis corporis, omnes resurgent: boni sint, mali sint; omnes resurgent. Sed  qui prius resurgit in anima, bono suo resurgit in corpore: qui non prius resurgit in anima, malo suo resurgit in corpore. Qui resurgit in anima, resurgit in corpore ad uitam: qui non resurgit in anima, resurgit in corpore ad penam. Quia ergo Dominus commendauit nobis resurrectionem istam animarum, ad quam omnes debemus festinare, in qua laborare ut uiuamus, et uiuendo usque in finem perserueremus; restabat ut commendaret nobis etiam resurrectionem corporum, que futura est in fine seculi. Sed audite quomodo et ipsam commendauit.

9. Incarnationis Filii Dei causa et ratio. Filius Dei in seipso uita. Quomodo mortuus sit. Cum dixisset, Amen dico uobis, quia ueniet hora, et nunc est, quando mortui, id est, ihfideles, audient uocem Filii Dei, id est, Euangelium; et qui audierint, id est, qui obedierint, uiuent, id est, iustificabuntur, et infideles iam non erunt: cum ergo hoc dixisset, quoniam uidit docendos nos esse et de resurrectione carnis, non sic relinquendos, secutus est et ait, Sicut enim habet Pater uitam in semetipso, sic dedit Filio habere uitam in semetipso. Hoc ad suscitandas mentes, hoc ad uiuificandas mentes. Deinde adiecit, Et potestatem dedit ei et iudicium facere, quoniam filius hominis est. Iste Filius Dei, filius hominis est. Etenim si Filius Dei, Filius Dei maneret, et filius hominis non fieret, filios hominum non liberaret. Ipse qui fecerat hominem, factus est quod fecit, ne periret quod fecit. Sic autem factus est homo, ut maneret Filius Dei. Factus est enim homo suscipiendo quod non erat, non perdendo quod erat: manens Deus, factus est homo. Accepit te, non consumptus est in te. Talis ergo ad nos uenit, Filius Dei filius hominis, faciens et factus, creator et creatus; creator matris, creatus ex matre: talis ad nos uenit. Secundum id quod Filius Dei est, ait, ueniet hora, et nunc est, quando mortui audient uocem Filii Dei. Non dixit, Filii hominis: ueritatem enim commendabat, in qua equalis est Patri. Et qui audierint, uiuent. Sicut enim Pater habet uitam in semetipso, sic dedit Filio uitam habere in semetipso: non participando, sed in semetipso. Nos enim non habemus uitam in nobis ipsis, sed in Deo nostro. Ille autem Pater uitam in semetipso habet: et talem genuit Filium, qui haberet uitam in semetipso; non fieret uite particeps, sed ipse uita esset, cuius nos uite participes essemus: plane ut haberet uitam in semetipso, et esset ipse uita. Ut autem fieret filius hominis, a nobis accepit. Filius Dei in semetipso; filius hominis ut esset, a nobis accepit. De suo Filius Dei, de nostro filius hominis. Quod minus est, a nobis accepit: quod plus est, nobis dedit. Nam et mortuus est ex illo quod filius hominis est, non secundum illud quod Filius Dei. Mortuus est tamen Filius Dei: sed secundum carnem mortuus, non secundum uerbum quod caro factum est, et habitauit in nobis . Ergo quod est mortuus, de nostro mortuus est: quod uiuimus, de ipsius uiuimus. Nec ille potuit mori de suo, nec nos uiuere de nostro. Hoc ergo tanquam Deus, tanquam munigenitus, tanquam geneanti  equalis, commendauit nobis Dominus iehsu, quod si audierimus uiuemus.



CAPUT uII.

10. Christus iudex in forma serui. Sed et potestatem, inquit, dedit ei et iudicium facere, quoniam filius hominis est. Ergo ad iudicium illa forma uentura est. Forma hominis uentura est ad iudicium: ideo ait, Potestatem dedit ei et iudicium facere, quoniam filius hominis est. Iudex hic erit Filius hominis; forma illa hic iudicabit que iudicata est. Audite, et intelligite: iam hoc propheta dixerat, uidebunt in quem pupugerunt . Ipsam formam uidebunt, quam lancea percusserunt. Sedebit iudex, qui stetit sub iudice. Damnabit ueros reos, qui factus est falsus reus. Ipse ueniet, forma illa ueniet. Hoc et in Euangelio habes: cum ante oculos discipulorum suorum iret in celum, stabant illi et attendebant, et sonuit uox angelica, uiri Galilei, quid statis? etc. Hic iehsu sic ueniet, quomodo eum uidetis euntem in celum . Quid est, sic ueniet? In ipsa forma ueniet, Potestatem enim dedit ei iudicium facere, quoniam filius hominis est. uidete autem qua ratione hoc oportebat, et hoc rectum erat, ut iudicandi uiderent iudicem. Iudicandi enim erant et boni et mali. Beati autem mundo corde, quoniam ipsi Deum uidebunt . Restabat ut in iudicio forma serui et bonis et malis ostenderetur, forma Dei solis bonis seruaretur.

11. Deum uidere, summa felicitas. Quid enim accepturi sunt boni? Ecce iam dico, quod paulo ante non dixi; et tamen dicendo non dico. Dixi enim quia erimus illic salui, erimus incolumes, erimus uiuentes, erimus sine penis, erimus sine fame et siti, erimus sine defectu, erimus sine orbitate oculorum nostrorum. Totum hoc dixi: et quid habebimus plus, non dixi.



CAPUT uIII.

uidebimus Deum. Hoc autem tantum erit, et tanta res erit, ut in eius comparatione nichil sit totum. Dixi quod uiuentes erimus, quod salui et incolumes, quod famem sitimque non patiemur, quod in lassitudinem non cademus, quod somnus non nos premet. Totum hoc quid est ad illam felicitatem, qua Deum uidebimus? Quia ergo Deus ipse ut est, modo ostendi non potest, quem tamen uidebimus; ideo quod oculus non uidit, nec auris audiuit, hoc uidebunt boni, hoc uidebunt pii, hoc uidebunt misericordes, hoc uidebunt fideles, hoc uidebunt qui habebunt bonam sortem in resurrectione corporis, quia habuerunt bonam obedientiam in resurrectione cordis.

12. Forma serui ab omnibus uidebitur, forma Dei a solis piis. Ergo et malus Deum uisurus est? de quo dicit Isaias, Tollatur impius, ne uideat claritatem Dei . Ergo et impii et pii uidebunt formam illam: et cum fuerit dicta sententia, Tollatur impius, ne uideat claritatem Dei; restat ut circa pios et bonos impleatur quod Dominus ipse promisit, cum hic in carne esset, et uideretur non solum a bonis, sed etiam a malis. Loquebatur inter bonos et malos, et conspicuus omnibus, Deus occultus, homo manifestus;  Deus regens homines, homo apparens inter homines: loquebatur ergo inter illos, et dicebat, Qui diligit me, mandata mea custodit; et qui diligit me, diligetur a Patre meo, et ego diligam eum. Et quasi diceretur illi, Et quid ei dabis? Et ostendam, inquit, me ipsum illi ? Quando hoc dixit? Quando ab hominibus uidebatur. Quando hoc dixit? Quando et ab eis uidebatur, a quibus non diligebatur. Quomodo ergo se ostensurus erat dilectoribus suis, nisi quia talem qualem non uidebant dilectores sui? Ergo quia forma Dei seruabatur, forma hominis ostendebatur: per formam hominis hominibus loquens, conspicuus et uisibilis, et bonis et malis omnibus ostendebat se, dilectoribus suis seruabat se.



CAPUT IX.

13. Post resurrectionem uita eterna in uisione Dei. Quando se demonstraturus est dilectoribus suis? Post resurrectionem corporis, quando tolletur impius, ne uideat claritatem Dei. Tunc enim, cum apparuerit, similes ei erimus; quoniam uidebimus eum sicuti est . Ipsa est uita eterna. Nam totum quidquid dicebamus, nichil est ad illam uitam. Quia uiuimus, quid est? Quia salui sumus, quid est? Quia uidebimus Deum: magnum [1 1Kb] . Ipsa est uita eterna: ipse hoc dixit, Hec est autem uita eterna, ut cognoscant te unum uerum Deum, et quem misisti Iesum Christum . Hec est uita eterna, ut cognoscant, uideant, capiant, norint quod crediderant, percipiant quod nondum capere poterant. Iam uideat mens quod oculus non uiderat, nec auris audierat, nec in cor hominis ascenderat: hoc illis dicetur in fine, uenite, benedicti Patris mei, percipite regnum quod uobis paratum est ab initio mundi. Ibunt ergo illi mali in ambustionem eternam. Iusti autem quo? In uitam eternam . Quid est uita eterna? Hec est uita eterna, ut cognoscant te solum uerum Deum, et quem misisti Iesum Christum.



CAPUT X.

14. Resurrectio carnis futura. Loquens ergo de futura resurrectione corporis, et non nos dimittens, ait: Potestatem dedit ei et iudicium facere, quoniam filius hominis est. Nolite mirari hoc, quia ueniet hora. Ibi non addidit, et nunc est: quia ista hora postea erit, quia ista hora in fine seculi erit, quia ista hora nouissima erit, in nouissima tuba erit. Nolite mirari, quia hoc dixi, Dedit ei potestatem et iudicium facere, quoniam filius hominis est. Nolite mirari. Ideo dixi, quia hominem ab hominibus oportet iudicari. Quibus hominibus iudicandis? Quos inuenit uiuos? Non solum. Sed quid? ueniet hora, quando hi qui sunt in monumentis. Quomodo expressit carne mortuos? qui sunt in monumentis, quorum iacent sepulta cadauera, quorum fauille tecte sunt, quorum ossa dispersa sunt, quorum caro iam non est, et tamen Deo integra est. ueniet hora, quando omnes qui  sunt in monumentis audient uocem eius, et prodient omnes. Boni sint, mali sint, audient uocem, et exient. Rumpentur omnia uincula inferorum: omne quod periit, imo perisse putatur, restituetur. Si enim Deus fecit hominem qui non erat, non potest reparare quod erat?



CAPUT XI.

15. Mortuorum suscitatio a Deo, non minus credibilis quam creatio. Puto quia cum dicitur, Deus mortuos suscitaturus est, non res incredibilis dicitur: quia de Deo, non de homine dicitur. Magna res est que fiet, et incredibilis res est que fiet. Sed non sit incredibilis, quia uide qui facit. Ille dicitur quod suscitabit te, qui creauit te. Non eras, et es; et factus, non eris? Absit, ne credas. Mirabilius aliquid fecit Deus, quando fecit quod non erat: et tamen fecit quod non erat; et non creditur reparaturus quod erat, ab eis ipsis quos fecit quod non erant? Hoc est quod rependimus Deo, qui non eramus, et facti sumus? Hoc illi rependimus, ut eum resuscitare quod fecit non posse credamus? Hec est merces quam illi reddit creatura sua? Ideo te feci, dicit tibi Deus, o homo, antequam esses, ut non mihi credas futurum te esse quod eras, qui potuisti esse quod non eras? Sed ecce, inquit, in sepulcro quod uideo, fauilla est, cinis est, ossa sunt: et hoc item accipiet uitam, cutem, pulpas, carnem, et resurget? quid, fauilla ista, ossa ista, que uideo in sepulcro? uel in sepulcro uides fauillam, uides ossa: in utero matris tue nichil erat. Hoc uides, uel fauilla sunt, uel ossa sunt: tu antequam esses, nec fauilla erat, nec ossa erant; et tamen factus es, cum omnino non esses: et non credis quia ossa ista  recipient formam quam habebant, cum tu acceperis quod non habebas? Crede: quia si credideris hoc, tunc suscitabitur anima tua. Et si suscitabitur anima tua nunc; ueniet hora, et nunc est [1 1Kb] : tunc bono tuo resurget caro tua, quando ueniet hora, ut omnes qui sunt in monumentis, audiant uocem eius, et prodeant. Non enim quia audis et prodis, iam gaudere debes: audi quod sequitur, Qui bona egerunt, in resurrectionem uite; qui autem mala egerunt, in resurrectionem iudicii. Conuersi ad Dominum, etc.  .



SERMO CXXuIII [* 1Kb]  . De uerbis Euangelii Ioannis, Si ego testimonium perhibeo de me, etc., cap. u, u\. 31-35; deque uerbis Apostoli, Spiritu ambulate, et concupiscentias carnis ne perfeceritis. Caro enim concupiscit, etc., Galat. cap. u, u\. 14-17  .



CAPUT PRIMUM.

1. Testimonium Christi, etiam de se ipso quam uerum sit. Audiuimus uerba sancti Euangelii: et hoc potest aliquem permouere, quod ait Dominus iehsu, Si ego testimonium perhibeo de me,  testimonium meum non est uerum. Quomodo ergo non est uerum testimonium ueritatis? Nonne ipse est qui dixit: Ego sum uia, et ueritas, et uita ? Cui ergo credendum est, si ueritati non est credendum? Profecto enim non uult credere nisi falsitati, qui non eligit credere ueritati. Dictum est ergo hoc secundum ipsos, ut sic intelligas, et ex his uerbis hunc sensum concipias: Si ego testimonium perhibeo de me, testimonium meum non est uerum, id est, sicut putatis. Ille enim nouerat uerum esse de se testimonium suum: sed propter infirmos, propter incredulos, propter non intelligentes, sol lucernas querebat. Fulgorem quippe solis lippitudo eorum ferre non poterat.

2. Cur quesitum testimonium Ioannis. Ideo quesitus est Ioannes, qui testimonium perhiberet ueritati; et audistis quid ait: uos uenistis ad Ioannem. Ille erat lucerna ardens et lucens, et uos uoluistis exsultare ad horam in lumine eius. Lucerna ista ad illorum confusionem parata est, quia de hoc dictum est ante tantum tempus in Psalmis: Paraui lucernam Christo meo. Utquid lucernam soli? Inimicos eius induam confusione: super ipsum autem florebit sanctificatio mea . Denique hinc sunt confusi quodam loco per ipsum Ioannem, quando dixerunt Domino Iudei: In qua potestate ista facis? dic nobis. Quibus respondit: Dicite mihi et uos, Baptismum Ioannis de celo est, an ex hominibus? Audierunt, et tacuerunt. Cogitauerunt enim apud se cito, Si dixerimus, Ab hominibus, lapidabit nos populus: quia prophetam habent Ioannem. Si dixerimus, De celo; dicturus est nobis, Quare ergo non credidistis ei? Quia Ioannes perhibuit Christo testimonium. Angustati in cordibus suis questionibus suis, et illaqueati laqueis suis, responderunt, Nescimus. Que potuit alia uox esse tenebrarum? Rectum est quidem homini, ut quando nescit, dicat, Nescio. Quando autem scit, et dicit, Nescio; testis est contra se. Utique nouerant excellentiam Ioannis, et quia de celo erat baptismum eius: sed nolebant acquiescere cui testimonium perhibuit Ioannes. At ubi dixerunt, Nescimus: respondit eis iehsu, Nec ego dicam uobis in qua potestate ista facio . Et confusi sunt, et impletum est, Paraui lucernam Christo meo; inimicos eius induam confusione.



CAPUT II.

3. In martyribus Christus sibi ipse perhibet testimonium. Martyres nonne testes sunt Christi, et testimonium perhibent ueritati? Sed si diligentius cogitemus, quando illi martyres perhibent testimonium, ipse sibi perhibet testimonium. Ipse enim habitat in martyribus, ut perhibeant testimonium ueritati. Audi unum ex martyribus, ipsum apostolum Paulum: Numquid experimentum uultis accipere eius qui in me loquitur Christus ? Dum perhibet ergo testimonium Ioannes, Christus sibi perhibet testimonium, qui habitat in Ioanne. Perhibeat testimonium Petrus, perhibeat Paulus, perhibeant ceteri Apostoli, perhibeat Stephanus; ipse sibi perhibet testimonium, qui habitat in omnibus.  Ipse enim sine illis Deus est; illi sine illo quid sunt?

4. Charitas ex Spiritu sancto. De ipso dictum est, Ascendit in altum, captiuauit captiuitatem, dedit dona hominibus . Quid est, captiuauit captiuitatem? uicit mortem. Quid est, captiuauit captiuitatem? Mortem procurauit diabolus, et ipse diabolus de morte Christi est captiuatus. Ascendit in altum. Quid altius celo nouimus? Euidenter et ante oculos discipulorum suorum ascendit in celum . Hoc scimus, hoc credimus, hoc fatemur. Dedit dona hominibus. Que dona? Spiritum sanctum. Qui tale dat donum, qualis ipse est? Magna est enim misericordia Dei: donum dat equale sibi; quia donum eius Spiritus sanctus est, et unus Deus tota Trinitas, Pater, et Filius, et Spiritus sanctus. Quid nobis prestitit Spiritus sanctus? Apostolum audi: Charitas Dei, inquit, diffusa est in cordibus nostris. Unde tibi, o mendice, caritas Dei diffusa est in corde tuo? Quid, aut in quo caritas Dei diffusa est in corde humano? Habemus, inquit, thesaurum istum in uasis fictilibus. Quare in uasis fictilibus? Ut eminentia uirtutis sit Dei . Denique cum dixisset, Charitas Dei diffusa est in cordibus nostris; ne putaret quisque a se sibi esse quod diligit Deum, continuo addidit, per Spiritum sanctum qui datus est nobis . Ut ergo ames Deum, habitet in te Deus, et amet se de te; id est, ad amorem suum moueat te, accendat te, illuminet te, excitet te.



CAPUT III.

5. Lucta anime et carnis. Subdenda anima Deo, anime caro. Lucta est enim in isto corpore: quamdiu uiuimus, pugnamus; quamdiu pugnamus, periclitamur: sed in his omnibus superamus, per eum qui dilexit nos . Pugnam nostram, modo cum Apostolus legeretur, audistis: Omnis, inquit, Lex in uno sermone impletur, in eo quod est, Diliges proximum tuum sicut te ipsum. Ista dilectio de Spiritu sancto est. Diliges proximum tuum sicut te ipsum. Prius uide si iam nosti diligere te ipsum; et committo tibi proximum, quem diligas sicut te ipsum. Si autem nondum nosti diligere te; timeo ne decipias proximum tuum sicut te. Si enim amas iniquitatem, non diligis te. Psalmus testis est: Qui autem diligit iniquitatem, odit animam suam . Si autem odisti animam tuam, quid tibi prodest quia diligis carnem tuam? Si odisti animam tuam, et diligis carnem tuam, resurget caro tua; sed ut torqueatur anima tua [1 1Kb] . Ergo prius anima diligenda est, que Deo subdenda est, ut ordinem suum seruitus ista custodiat, anima Deo, anime caro. uis seruiat caro tua anime tue? Deo seruiat anima tua. Debes regi, ut possis regere. Nam lucta ista tam periculosa est, ut si dimiserit rector, ruina sequatur.



CAPUT Iu.

6. Apostolus de pugna carnis et spiritus. Que lucta? Si autem mordetis et comeditis inuicem, uidete ne ab inuicem consumamini. Dico autem, Spiritu ambulate. Apostoli uerba dico, que modo recitata sunt de Epistola ipsius: Dico autem, Spiritu ambulate et concupiscentias carnis ne perfeceritis. Dico autem, Spiritu  ambulate, et concupiscentias carnis: non dixit, Ne habueritis; neque hoc dixit, Ne feceritis; sed, ne perfeceritis. Quid sit autem hoc, adiuuante Domino, dicam ut potero: adestote, ut intelligatis, si Spiritu ambulatis. Dico autem, Spiritu ambulate, et concupiscentias carnis ne perfeceritis. Sequatur: ne forte aliquid, ut hoc quod hic obscurum est, in eius sequentibus uerbis facilius possit intelligi. Dixi enim, non frustra Apostolum noluisse dicere, Concupiscentias carnis ne habueritis; neque hoc saltem uoluisse dicere, Concupiscentias carnis ne feceritis: sed dixisse, Concupiscentias carnis ne perfeceritis. Ipsam nobis luctam proposuit. In hoc prelio uersamur, si Deo militamus. Quid ergo sequitur? Caro enim concupiscit aduersus spiritum, spiritus autem aduersus carnem. Hec enim inuicem aduersantur [1 1Kb] ; ut non ea que uultis, faciatis. Hoc si non intelligatur, periculosissime auditur. Ideo sollicitus ne male homines intelligendo pereant, suscepi hec uerba Apostoli, adiuuante Domino, exponere uestre Charitati. uacat nobis, matutina cepimus, hora prandii non urget: ad istum diem, id est sabbatum, maxime hi assolent conuenire, qui esuriunt uerbum Dei. Audite et attendite; dicam quantum potero diligenter.



CAPUT u.

7. Apostolus male intellectus. Officium pastoris, explanare difficiles locos Scripture. Quid est hoc ergo quod dixi, Periculose auditur, si non intelligatur? Multi concupiscentiis carnalibus et damnabilibus uicti, committunt queque facinora atque flagitia, et immunditiis tam pessimis uolutantur, que turpe est etiam dicere; et dicunt sibi ista uerba Apostoli. uide quid dixit Apostolus, Ut non ea que uultis, illa faciatis. Nolo facere, cogor, compellor, uincor, facio que nolo, sicut ait Apostolus : Quia caro concupiscit aduersus spiritum, spiritus autem aduersus carnem, ut non ea que uultis, illa faciatis. uidetis quam periculose auditur, si non intelligitur. uidetis quemadmodum pertineat ad officium pastoris, opertos fontes aperire, et aquam puram, innoxiam, sitientibus ouibus ministrare.

8. Pugna interior sic gerenda, ut spiritus non uincatur a carne. Noli ergo uinci, quando pugnas. uidete quale bellum proposuit, qualem pugnam, qualem rixam, intus, intra te ipsum. Caro concupiscit aduersus spiritum. Si non concupiscit et spiritus aduersus carnem, fac adulterium. Si autem spiritus concupiscit aduersus carnem, luctam uideo, uictum non uideo, pugna est. Concupiscit caro aduersus spiritum: delectat adulterium. Fateor quia delectat. Sed spiritus concupiscit aduersus carnem: delectat et castitas. Ergo uincat spiritus carnem: aut certe non uincatur a carne. Adulterium tenebras querit, castitas lucem desiderat. Quomodo uis innotescere, sic uiue: quomodo uis hominibus innotescere, etiam preter oculos hominum sic uiue; quoniam qui fecit te, et in tenebris uid et te. Quare laudatur castitas publice ab hominibus? Quare non laudant adulterium nec adulteri? Qui ergo querit ueritatem, uenit ad lucem .



CAPUT uI.


Sed delectat adulterium. Contradicatur, resistatur, repugnetur. Non enim non habes unde pugnes. Deus tuus est in te, Spiritus bonus datus est tibi. Et tamen permittitur ipsa caro concupiscere aduersus spiritum, suggestionibus prauis et delectationibus genuinis. Fiat quod ait Apostolus, Non regnet peccatum in uestro mortali corpore . Non dixit, non sit. Iam est ibi. Quod ideo peccatum uocatur, quia merito peccati contigit. Non enim in paradiso caro concupiscebat aduersus spiritum, aut erat ibi ista pugna, ubi pax erat sola: sed facta transgressione, posteaquam homo noluit seruire Deo, et donatus est sibi; nec sic donatus sibi, ut possit saltem possidere se; sed ab eo possessus, a quo deceptus; cepit caro concupiscere aduersus spiritum. Et hoc in bonis concupiscit aduersus spiritum: nam in malis non habet contra quem concupiscere. Ibi enim concupiscit aduersus spiritum, ubi est spiritus.

9. Pugnare contra carnis concupiscentias munus est Spiritus sancti in nobis. Bene agit qui a bono agitur. Quod enim ait, Caro concupiscit aduersus spiritum, et spiritus aduersus carnem, noli putare spiritui hominis tantum datum. Spiritus Dei est qui pugnat in te aduersus te, aduersus illud quod est in te contra te. Noluisti enim stare ad Dominum; cecidisti, fractus es; quomodo uas quando de manu hominis cadit in terram, fractus es. Et quia fractus es, ideo aduersus es tibi, ideo es contra te. Nihil sit in te contra te, et integer stabis.



CAPUT uII.

Nam ut noueris ad Spiritum sanctum hoc officium pertinere, alio loco dicit Apostolus, Si enim secundum carnem uixeritis, moriemini: si autem spiritu facta carnis mortificaueritis, uiuetis. In his uerbis iam extollebat se homo, quasi spiritu suo facta carnis possit mortificare. Si secundum carnem uixeritis, moriemini: si autem spiritu facta carnis mortificaueritis, uiuetis. Expone nobis, Apostole, quo spiritu. Habet enim et homo spiritum ad naturam propriam pertinentem, quo homo est. Homo enim constat ex corpore et spiritu. Et de ipso spiritu hominis dictum est: Nemo scit que sunt hominis, nisi spiritus hominis qui in ipso est . uideo ergo et ipsum hominem habere spiritum suum pertinentem ad naturam suam, et audio te dicentem, Si autem spiritu facta carnis mortificaueritis, uiuetis. Quero quo spiritu: meo, an Dei? Audio enim uerba tua, et adhuc ambiguitate promoueor. Spiritus enim cum dicitur, et hominis est aliquando, et pecoris spiritus dicitur; sicut scriptum est, per diluuium mortuam esse omnem carnem, que habebat in se spiritum uite . Ac per hoc et pecoris spiritus dicitur, et hominis spiritus dicitur. Aliquando et uentus spiritus dicitur; sicut habetur in Psalmo, Ignis, grando, nix, glacies, spiritus tempestatis . Cum ergo multis modis dicatur spiritus, quo spiritu dixisti, o Apostole, facta carnis mortificanda? meo, an Dei? Audi quod sequitur, et intellige. Sublata est questio sequentibus uerbis. Cum enim dixisset, Si autem spiritu facta carnis mortificaueritis, uiuetis; continuo addidit, Quotquot  enim Spiritu Dei aguntur, hi filii sunt Dei . Agis, si agaris; et bene agis, si a bono agaris. Ergo quod dixit tibi, Si spiritu facta carnis mortificaueritis, uiuetis; et ambiguum tibi erat de quo spiritu dixerat, in sequentibus uerbis intellige preceptorem, agnosce Redemptorem. Etenim ille Redemptor tibi Spiritum dedit, quo mortifices facta carnis  . Quotquot enim Spiritu Dei aguntur, hi filii sunt Dei. Non sunt filii Dei, si non aguntur Spiritu Dei. Si autem Spiritu Dei aguntur, pugnant [1 1Kb] : quia magnum habent adiutorem. Non enim Deus sic nos spectat pugnantes, quomodo spectat populus uenatores. Populus uenatori fauere potest, periclitantem adiuuare non potest.



CAPUT uIII.

10. Sancti hic non faciunt que uolunt, quomodo. Sic ergo et hic, Caro concupiscit aduersus spiritum, et spiritus aduersus carnem. Et quid est, Ut non ea que uultis, faciatis? Hic enim periculum est mali intellectoris. Sit nunc officium qualiscumque expositoris. Ut non ea que uultis, faciatis. Attendite, sancti quicumque pugnatis. Preliantibus loquor. Intelligunt qui pugnant: non me intelligit qui non pugnat. Nam qui pugnat, non dico intelligit me, sed preuenit me. Quid uult homo castus? Ut nulla omnino surgat in membris eius concupiscentia aduersaria castitati. Pacem uult, sed nondum habet. Quando enim ad illud uentum fuerit, ubi nulla omnino exsurgat concupiscentia aduersanda, nullus erit hostis cum quo luctemur; nec exspectatur ibi uictoria, quia de hoste iam uicto triumphatur. Audi ipsam uictoriam, ipso Apostolo dicente, Oportet corruptibile hoc induere incorruptionem, et mortale hoc induere immortalitatem. Cum autem corruptibile hoc induerit incorruptionem, et mortale hoc induerit immortalitatem; tunc fiet sermo qui scriptus est, Absorpta est mors in uictoriam. Audi uoces triumphantium: Ubi est, mors, contentio tua? ubi est, mors, aculeus tuus ? Percussisti, uulnerasti, deiecisti: sed uulneratus est pro me, qui fecit me. O mors, o mors! uulneratus est pro me, qui fecit me, et de morte sua uicit te. Et tunc triumphantes dicturi sunt: Ubi est, mors, contentio tua? ubi est, mors, aculeus tuus?



CAPUT IX.

11. uult homo non esse concupiscentias, nec facit quod uult. Modo autem, quando caro concupiscit aduersus spiritum, et spiritus aduersus carnem, contentio mortis est: non quod uolumus facimus. Quare? Quia uolumus ut nulle sint concupiscentie, sed non possumus. uelimus nolimus, habemus illas: uelimus nolimus, titillant, blandiuntur, stimulant, infestant, surgere uolunt. Premuntur, nondum exstinguuntur; quamdiu caro concupiscit aduersus spiritum, et spiritus aduersus carnem. Numquid hoc etiam cum mortuus fuerit homo? Absit. Deponis carnem, quomodo tecum trahis concupiscentias carnis? Sed si bene pugnasti, reciperis ad quietem. De qua quiete coronandus es, non damnandus: ut postea  perducaris ad regnum. Ergo quamdiu hic uiuitur, fratres, sic est: sic et nos qui senuimus  in ista militia, minores quidem hostes habemus: sed tamen habemus. Fatigati sunt quodam modo hostes nostri iam etiam per etatem: sed tamen etiam fatigati non cessant qualibuscumque metibus infestare senectutis quietem. Acrior pugna iuuenum est: nouimus eam, transiuimus per eam. Caro ergo concupiscit aduersus spiritum, et spiritus aduersus carnem; ut non ea que uultis, faciatis. Quid enim uultis, o sancti, o boni preliatores, o fortes milites Christi? quid uultis? Ut non sint omnino concupiscentie male. Sed non potestis. Exercete bellum, sperate triumphum. Modo enim interim pugnatur. Caro concupiscit aduersus spiritum, et spiritus aduersus carnem; ut non ea que uultis, faciatis: id est, ut omnino nulle sint concupiscentie carnis.



CAPUT X.

12. Pugnandum ne regnet peccatum. Arma nostra. Potestas nobis data. Sed facite quod potestis; quod ait ipse Apostolus alio loco, quod commemorare iam ceperam: Non regnet peccatum in uestro mortali corpore, ad obediendum desideriis eius. Ecce quod nolo; mala desideria surgunt: sed noli obedire. Arma te, sume instrumenta bellorum. Precepta Dei, arma tua sunt. Si bene me audis, et ex eo quod loquor armaris. Non, inquit, regnet peccatum in uestro mortali corpore. Quamdiu enim portatis mortale corpus, pugnat contra uos peccatum: sed non regnet. Quid est, non regnet? Id est, ad obediendum desideriis eius. Si ceperitis obedire, regnat. Et quid est obedire, nisi ut exhibeatis membra uestra arma iniquitatis peccato ? Nihil hoc doctore preclarius. Quid uis iam ut exponam tibi? Fac quod audisti. Non exhibeas membra tua arma iniquitatis peccato. Dedit tibi Deus potestatem per Spiritum suum, ut membra tua teneas. Surgit libido, tene tu membra: quid factura est que surrexit? Tu tene membra: noli exhibere membra tua arma iniquitatis peccato; noli armare aduersarium tuum contra te. Tene pedes, ne eant ad illicita. Libido surrexit, tene tu membra: tene tu manus ab omni scelere: tene tu oculos, ne male attendant: tene aures, ne uerba libidinis libenter audiant: tene totum corpus, tene latera, tene summa, tene ima. Quid facit libido? Surgere nouit, uincere non nouit. Surgendo assidue sine causa, discit et non surgere.



CAPUT XI.

13. Concupiscentias perficere quid sit. Redeamus ergo ad uerba, que obscura de Apostolo proposueram, et plana iam esse uidebimus. Hoc enim proposueram, quod non dixit Apostolus, Spiritu ambulate, et concupiscentias carnis ne habueritis: quia necesse est ut habeamus illas. Quare ergo non dixit, Concupiscentias carnis ne feceritis? Quia facimus eas; concupiscimus enim. Ipsum concupiscere, facere est. Sed ait Apostolus: Iam non ego operor illud, sed quod habitat in me peccatum. . Ergo quid tibi cauendum est? Hoc sine dubio, ne perficias. Surrexit libido damnabilis, surrexit, suggessit:  non audiatur. Ardet, non se compescit, et uelles ut non arderet. Et ubi est, Ut non ea que uultis, faciatis? Noli dare membra. Ardeat sine causa, et consumit se. In te ergo fiunt ipse concupiscentie. Fatendum est, fiunt. Ideo dixit, Ne perfeceritis. Sed non perficiantur. Decreuisti facere, perfecisti. Perfecisti etenim, si decernas faciendum esse adulterium, et ideo non facias quia locus non est inuentus, quia opportunitas non datur, quia forte illa casta est de qua uideris esse commotus: ecce iam illa casta est, et tu adulter es. Quare? Quia perfecisti concupiscentias. Quid est, perfecisti? In animo tuo faciendum esse adulterium decreuisti. Iam, quod absit, si et membra fuerint operata, in mortem deuolutus es.



CAPUT XII.

14. In tribus mortuis a Christo suscitatis tres peccatorum gradus. Suscitauit Christus mortuam in domo filiam Archisynagogi . In domo erat, elata nondum erat. Sic est homo qui flagitium decreuit in corde: mortuus est, sed intus iacet. Si autem usque ad membrorum perpetrationem peruenerit, elatus est foras. Sed et iuuenem filium uidue suscitauit Dominus, quando extra portam ciuitatis mortuus efferebatur. Sic ergo audeo quid dicere: Decreuisti in corde tuo, si te reuocaueris ab actu tuo, sanatus eris antequam perpetres. Si enim egeris in corde tuo penitentiam, quia rem malam, et scelestam, et flagitiosam damnabilemque decreueras: ibi ubi mortuus iacebas intus, sic intus surrexisti. Si autem perfeceris, iam foras elatus es: sed habes qui tibi dicat, Iuuenis, tibi dico, surge . Etiamsi perpetrasti, peniteat te, de proximo redi: noli in sepulcrum uenire. Sed et hic mihi tertius mortuus est, qui etiam perductus est ad sepulcrum. Iam supra se habet consuetudinis pondus, moles eum terrena multum premit. Multum enim exercitatus est in flagitiis, consuetudine sua nimia pregrauatur. Clamat et Christus, Lazare, prodi foras. Homo enim pessime consuetudinis iam putet. Merito ibi Christus clamauit: nec solum clamauit, sed magna uoce clamauit . Ad Christi enim clamorem etiam tales, licet mortui, licet sepulti, licet putentes, resurgent tamen et ipsi; resurgent. De nullo enim iacente desperandum est sub tali suscitatore. Conuersi ad Dominum, etc.



SERMO CXXIX [* 1Kb]  . De uerbis Euangelii Ioannis, cap. u, 39-47, Scrutamini Scripturas, in quibus putatis uos uitam eternam habere, etc. Contra Donatistas  .



CAPUT PRIMUM.

1. Euangelice lectionis expositio. Ad euangelicam lectionem, que recens sonuit in auribus nostris, aduertat Charitas uestra, dum pauca loquimur que Dominus donat. Ad Iudeos Dominus loquebatur iehsu, et dicebat eis: Scrutamini Scripturas, in quibus putatis uos uitam eternam habere; ipse testimonium perhibent de me. Deinde post  paululum: Ego, inquit, ueni in nomine Patris mei, et non accepistis me: si alius uenerit in nomine suo, illum accipietis. Deinde post paululum: Quomodo potestis mihi credere, gloriam ab inuicem exspectantes, et gloriam que a Deo solo est, non querentes? Ad extremum ait: Non ego uos accuso apud Patrem: est qui uos accusat Moyses, in quem uos speratis. Si enim crederetis Moysi, crederetis forsitan et mihi: de me enim ille scripsit. Cum autem uerbis illius non creditis, quomodo potestis mihi credere? Ad hec proposita nobis diuinitus, ex ore Lectoris, sed ministerio Saluatoris, audite pauca non numeranda, sed appendenda.



CAPUT II.

2. Christi uerba ad discipulos, ad nos pariter spectant. Nam ista omnia facile est intelligere de Iudeis. Sed cauendum est, ne cum illos nimis attendimus, a nobis oculos auferamus. Discipulis enim suis Dominus loquebatur: et utique quod illis loquebatur, et nobis posteris loquebatur. Neque enim ad illos solos [1 1Kb] pertinet quod ait, Ecce ego uobiscum sum usque ad consummationem seculi : sed ad omnes etiam postea futuros Christianos, et usque in finem seculi prouenturos. Loquens ergo illis ait, Cauete a fermento Phariseorum. Tunc putauerunt ideo Dominum dixisse hoc, quia panes non tulerant: non intellexerunt, quia Cauete a fermento Phariseorum, hoc dictum est, Cauete a doctrina Phariseorum . Que fuit doctrina Phariseorum, nisi quam modo audistis? Gloriam ab inuicem querentes, gloriam ab inuicem exspectantes, et gloriam que a solo Deo est, non querentes. De his apostolus Paulus ita dicit: Testimonium eis perhibeo, quia zelum Dei habent, sed non secundum scientiam. Zelum, inquit, Dei habent: noui, scio, apud illos fui, talis fui. Zelum Dei habent, sed non secundum scientiam? Quid est hoc, Apostole, non secundum scientiam? Expone nobis quam commendes scientiam, quam doleas in illis non esse, et in nobis uelis esse. Secutus adiunxit, et quod clausum posuerat, aperuit. Quid est, Zelum Dei habent, sed non secundum scientiam? Ignorantes enim Dei iustitiam, et suam uolentes constituere, iustitie Dei non sunt subiecti . Ignorare ergo Dei iustitiam et suam uelle constituere, hoc est, gloriam ab inuicem exspectare et gloriam que a solo Deo est non requirere, hoc est fermentum Phariseorum. Ab hoc cauere Dominus iubet. Si seruis iubet, et Dominus iubet, caueamus; ne audiamus, Utquid mihi dicitis, Domine, Domine, et non facitis que dico ?



CAPUT III.

3. Iudeorum infidelitas. Relinquamus ergo paululum Iudeos, quibus Dominus tunc loquebatur. Foris sunt, audire nos nolunt. Ipsum Euangelium oderunt, falsa testimonia in Dominum procurauerunt, ut damnarent uiuum: alia testimonia emerunt pecunia contra mortuum. Quando eis dicimus, Credite in Iesum: respondent nobis, In hominem mortuum credituri sumus? Cum autem addimus, Sed resurrexit: respondent, Absit; discipuli eius furati  sunt eum de sepulcro. Amant falsitatem Iudei emptores [1 1Kb] , et contemnunt ueritatem Domini Redemptoris. Quod loqueris, Iudee, parentes tui pecunia emerunt; et hoc in te remansit, quod emerunt. Attende potius eum qui emit te, non qui mendacium emit tibi.

4. uerba Christi in Iudeos, Ecclesie conueniunt in Donatistas. Sed istos, ut diximus, relinquamus: istos attendamus fratres nostros, cum quibus agimus. Nam Christus caput est et corpus. Caput in celo est, corpus in terra est: caput Dominus est, corpus Ecclesia eius. Sed meministis dictum, Erunt duo in carne una. Sacramentum hoc magnum est, ait Apostolus, ego autem dico in Christo et in Ecclesia . Si ergo duo sunt in carne una, duo sunt in uoce una. Caput nostrum, Dominus Christus, locutus est ad Iudeos ea que audiuimus, cum Euangelium legeretur, caput ad inimicos suos: loquatur et corpus, id est, Ecclesia, ad inimicos suos. Nostis ad quos loquatur. Quid habet loqui [2 1Kb] ? Non dixi de meo, ut uox una sit: quia caro una, uox una. Hoc ergo illis dicamus: uoce Ecclesie loquor. O fratres, filii dispersi, oues errantes, rami precisi, quid mihi calumniamini? Quid me non agnoscitis? Scrutamini Scripturas, in quibus putatis uos uitam eternam habere; ipse testimonium perhibent de me: Iudeis dicit caput nostrum, quod uobis corpus dicit: Queretis me, et non inuenietis . Quare? Quia non scrutamini Scripturas, que testimonium perhibent de me.



CAPUT Iu.

5. Testimonia ueteris Testamenti de Christo et Ecclesia. Testimonium pro capite: Abrahe dicte sunt promissiones et semini eius. Non dicit, Et seminibus, tanquam in multis; sed tanquam in uno, Et semini tuo, quod est Christus . Testimonium pro corpore ad Abraham, quod commemorauit Apostolus. Abrahe dicte sunt promissiones. uiuo ego, dicit Dominus; per memetipsum iuro, quia obaudisti uocem meam, et non pepercisti dilecto filio tuo propter me, nisi benedicens benedicam te, et implendo implebo semen tuum sicut stellas celi, et sicut arenam maris; et benedicentur in semine tuo omnes gentes terre . Habes testimonium pro capite, habes pro corpore. Audi aliud breue, et prope una sententia complexum pro capite et pro corpore. De resurrectione Christi Psalmus loquebatur: Exaltare super celos, Deus. Continuo pro corpore: Et super omnem terram gloria tua . Audi testimonium pro capite: Foderunt manus meas et pedes meos, dinumerauerunt omnia ossa mea: ipsi uero considerauerunt et conspexerunt me, diuiserunt sibi uestimenta mea, et super uestem meam miserunt sortem. Audi continuo pro corpore, post pauca uerba: Commemorabuntur, et conuertentur ad Dominum uniuersi fines terre; et adorabunt in conspectu eius uniuerse patrie gentium: quoniam Domini est regnum, et ipse dominabitur gentium . Audi pro capite: Et ipse tanquam sponsus procedens de thalamo  suo. Et in ipso psalmo audi pro corpore: In omnem terram exiuit sonus eorum, et in fines orbis terre uerba eorum .



CAPUT u.

6. Noui Testamenti testimonium pro Christo et Ecclesia. Hec Iudeis, et istis nostris. Quare? Quia istas Scripturas ueteris Testamenti et Iudei accipiunt, et nostri isti accipiunt. Sed ipsum Christum, quem illi non accipiunt, uideamus si isti accipiunt. Dicat et ipse, dicat et pro se qui caput est, et pro corpore suo quod est Ecclesia, quia et in nobis caput loquitur pro corpore. Audi pro capite: Resurrexit a mortuis, inuenit discipulos hesitantes, dubitantes, pre gaudio non credentes; aperuit illis sensum, ut intelligerent Scripturas, et dixit eis, Quia sic scriptum est, et sic oportebat Christum pati, et resurgere a mortuis tertio die. Habes pro capite; dicat et pro corpore: Et predicari in nomine eius penitentiam et remissionem peccatorum per omnes gentes, incipientibus ab Ierusalem . Dicat ergo Ecclesia inimicis suis, dicat. Dicit plane, non tacet: sed illi audiant. Fratres, audistis testimonia, iam noscite me. Scrutamini Scripturas, in quibus uos speratis uitam eternam habere; ipse testimonium perhibent de me. Que dixi, non sunt de meo, sed de Domini mei, et tamen adhuc auersamini [1 1Kb] , adhuc tergiuersamini. Quomodo potestis mihi credere, gloriam ab inuicem exspectantes, et gloriam que a solo Deo est, non querentes? Quia ignorantes Dei iustitiam, zelum Dei habetis, sed non secundum scientiam. Ignorantes enim Dei iustitiam, et uestram uolentes constituere, iustitie Dei non estis subiecti. Quid est aliud, ignorare Dei iustitiam, et suam uelle constituere, nisi dicere: Ego sanctifico, ego iustifico; quod ego dedero, hoc sanctum est? Dimitte Deo quod Dei est: agnosce, homo, quod hominis est. Ignoras Dei iustitiam, et tuam uis constituere. Iustificare me uis [2 1Kb] : sufficit tibi ut mecum iustificeris.



CAPUT uI.

7. Antichristi scelus imitantur Donatiste. De Antichristo dictum est, et omnes sic intelligunt quod ait Dominus, Ego ueni in nomine Patris mei, et non suscepistis me: si alius uenerit in nomine suo, hunc suscipietis. Sed audiamus et Ioannem: Audistis quia uenit Antichristus, et nunc antichristi multi facti sunt . Quid autem expauescimus in Antichristo, nisi quia nomen suum honoraturus est, et nomen Domini [3 1Kb] contempturus? Quid aliud facit qui dicit: Ego iustifico? Respondetur ei: Ego ad Christum ueni, non pedibus, sed corde ueni: ubi Euangelium audiui, ibi credidi, ibi baptizatus sum: quia in Christum credidi, in Deum credidi. Et ille: Non es mundus. Quare? Quia non ibi fui. Dic quare non sum mundatus, homo qui baptizatus sum in Ierusalem, homo qui baptizatus sum, uerbi gratia, apud Ephesios, ad quos datam Epistolam legis, et quorum pacem spernis? Ecce ad Ephesios scripsit Apostolus: fundata est Ecclesia,  manet usque nunc; et uberius manet, multiplicius manet, tenet quod accepit ab Apostolo, Si quis annuntiauerit uobis preter quam quod accepistis, anathema sit . Quid ergo? quid mihi dicis? Mundus non sum? Ibi baptizatus, mundus non sum? Etiam non es. Quare? Quia ego ibi non fui. Sed qui ubique est, ibi fuit. Qui ubique est, ibi fuit, in cuius nomen credidi. Tu nescio unde ueniens, imo non ueniens, sed uolens ut ego ad te ueniam, hic positus dicis mihi: Non es recte baptizatus, quia ego ibi non fui. uide quis ibi fuit. Quid dictum est Ioanni? Super quem uideris Spiritum descendentem quasi columbam, hic est qui baptizat . Ipsum habes querentem te [1 1Kb] : imo quia mihi ab ipso baptizato inuidisti, ipsum perdidisti.



CAPUT uII.

8. Que sit Catholicorum, que Donatistarum doctrina. Intelligite ergo, fratres mei, uocem nostram et illorum, et uidete quid eligatis. Nos hoc dicimus: Simus sancti, Deus scit; simus iniqui, et hoc magis ipse scit: uos in nobis spem non ponatis, qualescumque simus. Si boni sumus, facite quod scriptum est: Imitatores mei estote, sicut et ego Christi . Si autem mali sumus, nec sic deserti estis, nec sic sine consilio remansistis: audite dicentem, Que dicunt, facite; que autem faciunt, facere nolite . Illi autem contra: Nisi boni fuerimus, peristis. Ecce est alius qui ueniet in nomine suo. Ergo uita mea ex te pendebit, et salus mea ex te religabitur? Itane oblitus sum fundamentum meum? Nonne petra erat Christus ? Nonne qui edificat super petram, ipsum non deiicit uentus, pluuia, flumina ? ueni ergo mecum, si uis, super petram, et noli mihi esse uelle pro petra.

9. Donatiste nec Moysi, nec Christo credunt uel resurgenti. Donatiste in Christum iniurii. Dicat ergo et nouissimum illud Ecclesia, Si crederetis Moysi, crederetis et mihi; de me enim ille scripsit: quia corpus sum eius, de quo scripsit. Et de Ecclesia Moyses scripsit. Nam Moysi uerba dixi, In semine tuo benedicentur omnes gentes . Moyses hoc in primo libro scripsit. Si crederetis Moysi, crederetis et Christo. Quia Moysi uerba contemnitis, necesse est ut Christi uerba contemnatis. Habent ibi, inquit, Moysen et Prophetas, audiant illos. Non, pater Abraham; sed si quis a mortuis uenerit, ipsum audient. Et ille: Si Moysen et Prophetas non audiunt, nec si quis a mortuis resurrexerit, credent . Hoc de Iudeis dictum est: ergo non dictum de hereticis?



CAPUT uIII.

A mortuis resurrexerat qui dicebat, Oportebat Christum pati, et resurgere a mortuis tertia die. Hoc credo. Credo, inquit. Credis? Quare non credis quod sequitur? Quia credis, Oportebat Christum pati, et resurgere a mortuis tertia die; hoc dictum est de capite: crede et quod sequitur de Ecclesia, Predicari in nomine eius penitentiam et remissionem peccatorum per omnes gentes.  Quare credis de capite, et non credis de corpore? Quid tibi fecit Ecclesia, ut eam uelis quodam modo decollare? Tollere uis Ecclesie caput, et capiti credere, corpus relinquere, quasi exanime corpus. Sine causa capiti, quasi famulus deuotus blandiris. Qui decollare uult, et caput et corpus conatur occidere. Erubescunt negare Christum, et non erubescunt negare uerba Christi. Christum nec nos uidimus oculis, nec uos. Iudei uiderunt, et occiderunt. Nos non uidimus, et credimus: uerba ipsius nobiscum sunt. Comparate uos Iudeis: illi contempserunt pendentem in ligno, uos comtemnitis sedentem in celo: illis suggerentibus stetit titulus Christi, uobis stantibus deletur Baptismus Christi. Sed quid restat, fratres, nisi oremus et pro superbis, oremus et pro elatis, qui se sic extollunt? Dicamus pro illis Deo, Cognoscant quia tibi nomen Dominus: et non homines, sed tu solus altissimus super omnem terram . Conuersi ad Dominum, etc.



SERMO CXXX  . De uerbis Euangelii Ioannis, ubi narratur miraculum de quinque panibus et duobus piscibus. Cap. u, u\. 5-14.

1. Miraculi significatio. Miraculum grande factum est, dilectissimi, ut de quinque panibus et duobus piscibus saturarentur quinque hominum millia, et residua fragmentorum implerent duodecim cophinos. Grande miraculum: sed non multum mirabimur factum, si attendamus facientem. Ille multiplicauit in manibus frangentium quinque panes, qui in terra germinantia multiplicat semina, ut grana pauca mittantur et horrea repleantur. Sed quia illud omni anno facit, nemo miratur. Admirationem tollit non facti uilitas, sed assiduitas. Dominus autem quando ista faciebat, non solum per uerba, sed etiam per ipsa miracula intelligentibus loquebatur. Quinque panes significabant quinque libros Legis Moysi. Lex uetus hordeum est ad euangelicum triticum. Magna in illis libris de Christo mysteria continentur. Unde ait ipse: Si crederetis Moysi, crederetis et mihi: de me enim ille scripsit . Sed quomodo in hordeo medulla sub palea latet; sic in uelamento mysteriorum Legis latet Christus. Ut panis  mysteria illa exponuntur, et dilatantur; sic et panes illi crescebant, quando frangebantur. Et hoc quod uobis exposui, panem uobis fregi. Quinque millia hominum significant plebem sub quinque libris Legis constitutam. Duodecim cophini sunt duodecim Apostoli, qui et ipsi de fragmentis Legis impleti sunt. Duo pisces sunt, aut duo precepta dilectionis Dei et proximi, aut duo populi ex circumcisione et preputio, aut due ille sacre persone regis et sacerdotis. Hec cum exponuntur, franguntur; cum intelliguntur, manducantur.

2. Christus panis factus incarnatione. Mercator Christus.  Redemptor noster, quomodo. Conuertamur ad eum qui ista fecit. Ipse est panis, qui de celo descendit : sed panis qui reficit, et non deficit; panis qui sumi potest, consumi non potest. Ipsum panem etiam manna significabat. Unde dictum est: Panem celi dedit illis, panem Angelorum manducauit homo . Quis est panis celi, nisi Christus? Sed ut panem Angelorum manducaret homo, Dominus Angelorum factus est homo. Si enim hoc non factus esset, carnem ipsius non haberemus: si carnem ipsius non haberemus, panem altaris non manducaremus. Festinemus ad hereditatem, quia magnum inde pignus accepimus. Fratres mei, desideremus uitam Christi, quia tenemus pignus mortem Christi. Quomodo nobis non dabit bona sua, qui passus est mala nostra? In terris istis, in isto seculo maligno quid abundat, nisi nasci, laborare et mori? Discutite res humanas, conuincite me, si mentior: attendite omnes homines, utrum ad aliud sint in hoc seculo, quam nasci, laborare et mori. Hec sunt mercimonia regionis nostre, ista hic abundant. Ad tales merces Mercator ille descendit. Et quoniam omnis mercator dat et accipit; dat quod habet, et accipit quod non habet; quando aliquid comparat, dat pecuniam, et accipit quod emit: etiam Christus in ista mercatura dedit et accepit. Sed quid accepit? Quod hic abundat, nasci, laborare et mori. Et quid dedit? Renasci, resurgere et in eternum regnare. O bone Mercator, eme nos. Quid dicam, eme nos, cum gratias agere debeamus, quia emisti nos? Pretium nostrum erogas nobis, sanguinem tuum bibimus; erogas ergo nobis pretium nostrum. Et Euangelium legimus, instrumentum nostrum. Serui tui sumus, creatura tua sumus: fecisti nos, redemisti nos. Emere potest quisque seruum suum, creare non potest: Dominus autem seruos suos et creauit et redemit: creauit, ut essent; redemit, ne semper captiui essent. Incidimus enim in principem huius seculi, qui seduxit Adam et seruum fecit, et cepit nos tanquam uernaculos possidere. Sed uenit Redemptor, et uictus est deceptor. Et quid fecit Redemptor noster captiuatori nostro? Ad pretium nostrum tetendit muscipulam crucem suam: posuit ibi quasi escam sanguinem suum. Ille autem potuit sanguinem istum fundere, non meruit bibere. Et in eo quod fudit sanguinem non debitoris, iussus est reddere debitores; fudit sanguinem innocentis, iussus est recedere a nocentibus. Ille quippe sanguinem suum ad hoc fudit, ut peccata nostra deleret. Unde ergo ille nos tenebat, deletum est sanguine Redemptoris. Non enim tenebat nos nisi uinculis peccatorum nostrorum. Iste erant catene captiuorum. uenit ille, alligauit fortem uinculis passionis sue: intrauit in domum eius, id est, in corda eorum ubi ipse habitabat, et uasa eius arripuit . Nos sumus uasa. Ista impleuerat ille amaritudine sua. Hanc amaritudinem etiam nostro Redemptori in felle propinauit. Impleuerat ergo nos ille tanquam uasa sua: Dominus autem noster arripiens uasa eius  et sua faciens, fudit amaritudinem, impleuit dulcedine.

3. Amandus Christus. Ex eo quod Deus fecit, credibile fit quod promisit. Amemus ergo eum, quia dulcis est. Gustate, et uidete quia suauis est Dominus . Timendus est, sed plus amandus est. Homo et Deus est: unus Christus homo et Deus est; quomodo unus homo, anima et corpus: non autem Deus et homo due persone. In Christo due sunt quidem substantie, Deus et homo: sed una persona, ut Trinitas maneat, non accedente homine quaternitas fiat. Quomodo ergo fieri potest ut nostri non misereatur Deus, propter quos homo factus est Deus? Multum est quod fecit: mirabilius est quod fecit, quam quod promisit; et ex eo quod fecit, debemus credere quod promisit. Hoc enim quod fecit, uix crederemus, nisi et uideremus. Ubi uidemus? In populis credentibus, in multitudine ad eum adducta. Quia impletum est, quod promissum est Abrahe: et ex his que uidemus, credimus que non uidemus. Unus homo fuit Abraham, et dictum est illi, In semine tuo benedicentur omnes gentes . Si ad se attenderet, quando crederet? Unus homo erat, et iam senex erat, et uxorem sterilem habebat, et etate iam ita progressam, ut concipere non posset, etiamsi sterilis non fuisset. Non erat prorsus unde aliquid speraretur. Sed promittentem attendebat, et credebat quod non uidebat. Ecce ille quod credidit, nos uidemus. Ergo ex his que uidemus, debemus credere que non uidemus. Genuit Isaac, non uidimus: et Isaac genuit Iacob, et hoc non uidimus: et Iacob genuit duodecim filios, et ipsos non uidimus: et duodecim filii eius genuerunt populum Isrel; magnum populum uidemus. Iam cepi ea dicere que uidemus. De populo Isrel nata est uirgo Maria, et peperit Christum; et ecce in Christo benedicuntur omnes gentes. Quid uerius? quid certius? quid apertius? Desiderate mecum futurum seculum, qui congregati estis ex Gentibus. In hoc seculo impleuit Deus promissum suum de semine Abrahe. Quomodo ergo non dabit nobis eterna promissa sua, quos fecit esse semen Abrahe? Hoc enim dicit Apostolus: Si autem uos Christi, Apostoli uerba sunt, ergo Abrahe semen estis .

4. Quod prestitit Christus, mirabilius est quam quod promittit. Magnum aliquid cepimus esse; nemo se contemnat: nichil fuimus; sed aliquid sumus. Diximus Domino, Memento quia puluis sumus : sed ille de puluere hominem fecit, et pulueri uitam dedit, et in Christo Domino nostro iam ipsum puluerem ad celi regna perduxit. Quia hinc accepit carnem, hinc accepit terram, et terram leuauit in celum, qui fecit terram et celum. Si ergo due res noue adhuc non facte proponerentur nobis, et quereretur a nobis, Quid est mirabilius, ut qui Deus est fiat homo, aut qui homo est fiat homo Dei? Quid est mirabilius, quid est difficilius? Quid nobis promisit Christus? Quod nondum uidemus: hoc est, ut simus homines ipsius, et regnemus cum illo, et non moriamur  in eternum. Quasi hoc difficile creditur, ut homo natus perueniat ad eam uitam, ubi nunquam moriatur. Hoc est quod excusso corde credimus, excusso dico a mundi puluere, ne ipse puluis claudat nobis oculos fidei. Hoc est quod iubemur credere, quia cum mortui fuerimus, etiam cum corporibus mortuis in uita erimus, ubi nunquam moriamur. Mirabile hoc est: sed mirabilius est quod fecit Christus. Quid est enim incredibilius, ut uiuat semper homo, aut ut aliquando moriatur Deus? Accipere homines uitam a Deo credibilius est? accipere Deum mortem ab hominibus, puto quia incredibilius est. Et iam factum est: credamus et quod futurum est. Si factum est quod est incredibilius, non nobis dabit quod est credibilius? Potens est enim Deus Angelos homines facere, qui semina terrena et horribilia homines fecit. Quid erimus? Angeli. Quid fuimus! Pudet recordari: cogor considerare, et erubesco dicere. Quid fuimus? Unde Deus homines fecit? Quid fuimus antequam omnino essemus? Nihil eramus. Quando in uentribus matrum eramus, quid eramus? Sufficit quod recolitis. Tollite animos ab eo unde facti estis, et cogitate quod estis. uiuitis: sed uiuunt et herbe et arbores. Sentitis: sentiunt et pecora. Homines estis: pecora transistis, superiores pecoribus estis; quia intelligitis quanta prestitit nobis. uiuitis, sentitis, intelligitis, homines estis. Isto autem beneficio quid comparari potest? Christiani estis. Hoc enim si non acceperimus, quid nobis prodesset quia homines essemus? Christiani ergo sumus, ad Christum pertinemus. Seuiat mundus, non nos frangit; quia ad Christum pertinemus. Blandiatur mundus, non nos seducit; ad Christum pertinemus.

5. Christianorum sub patrono Christo securitas. Magnum patronum inuenimus, fratres. Nostis quia tendunt se homines de patronis suis. Minanti alicui, respondet cliens maioris: Saluo capite domini mei illius, nichil mihi facis. Quanto fortius et certius nos dicimus: Saluo capite nostro, nichil nobis facis? Quoniam patronus noster caput est nostrum. Quicumque se tendunt de aliquo homine patrono, clientes sunt eius: nos patroni nostri membra sumus. Prestet nobis  in se, et nemo nos euellat ab eo. Quoniam quoscumque in hoc mundo labores perpessi fuerimus, totum quod transit nichil est. uenient bona que non transibunt: per labores ad ea uenitur. Sed cum peruentum fuerit, nemo inde nos auellit. Clauduntur porte Ierusalem, accipiunt etiam uectes, ut dicatur illi ciuitati: Lauda, Ierusalem: Dominum; lauda Deum tuum, Sion. Quoniam confortauit uectes portarum tuarum, benedixit filios tuos in te. Qui posuit fines tuos pacem . Portis clausis uectibus missis, nullus exit amicus, nullus intrat inimicus. Ibi ueram et certam habemus securitatem, si hic non dimiserimus ueritatem.



SERMO CXXXI [* 1Kb]  . De uerbis Euangelii Ioannis, cap. uI, 54-66, Nisi manducaueritis carnem, etc, deque uerbis Apostoli et Psalmorum, contra Pelagianos  . Habitus ad Mensam S. martyris Cypriani, IX calendas octobris, die dominica  .



CAPUT PRIMUM.

1. Corporis et sanguinis Christi sacramentum. Audiuimus ueracem Magistrum, diuinum Redemptorem, humanum Saluatorem, commendantem nobis pretium nostrum, sanguinem suum. Locutus est enim nobis de corpore et sanguine suo: corpus [1 1Kb] dixit escam, sanguinem potum. Sacramentum fidelium agnoscunt fideles. Audientes autem quid aliud quam audiunt? Cum ergo commendans talem escam et talem potum diceret, Nisi manducaueritis carnem meam, et biberitis sanguinem meum, non habebitis uitam in uobis ; scandalizati sunt discipuli eius, non quidem omnes, sed plurimi, dicentes apud se ipsos, Durus est hic sermo, quis eum potest audire? Cum autem hoc Dominus apud semetipsum cognouisset, et murmura cogitationis [2 1Kb] audisset, cogitantibus, nec uoce sonantibus respondit, ut se auditos esse cognoscerent, et talia cogitare desinerent. Quid ergo respondit? Hoc uos scandalizat? Si ergo uideritis Filium hominis ascendentem ubi erat prius? Quid sibi uult, Hoc uos scandalizat? Putatis quia de hoc corpore meo quod uidetis, partes facturus sum, et membra mea concisurus, et uobis daturus? Quid, si ergo uideritis Filium hominis ascendentem ubi erat prius? Certe qui integer ascendere potuit, consumi non potuit. Ergo et de corpore ac sanguine suo dedit nobis salubrem refectionem, et tam magnam breuiter soluit de sua integritate questionem. Manducent ergo qui manducant, et bibant qui bibunt; esuriant et sitiant: uitam manducent, uitam bibant. Illud manducare, refici est: sed sic reficeris, ut non deficiat unde reficeris. Illud bibere quid est, nisi uiuere? Manduca uitam, bibe uitam: habebis uitam, et integra est uita. Tunc autem hoc erit, id est, uita unicuique erit corpus et sanguis Christi; si quod in Sacramento uisibiliter sumitur, in ipsa ueritate spiritualiter manducetur, spiritualiter bibatur. Audiuimus  enim ipsum Dominum dicentem, Spiritus est qui uiuificat, caro autem non prodest quidquam. uerba que locutus sum uobis, spiritus et uita sunt. Sed sunt, inquit, quidam, qui non credunt. Ipsi dicebant, Durus est hic sermo, quis eum potest audire? Durus est, sed duris: hoc est, incredibilis, sed incredulis.



CAPUT II.

2. Fides donum Dei. Gratie uiolentia suauis. Sed ut doceret nos etiam ipsum credere doni esse, non meriti: Sicut, inquit, dixi uobis, nemo uenit ad me, nisi cui datum fuerit a Patre meo. Ubi autem hoc Dominus dixerit, si superiora Euangelii recolamus, inueniemus eum dixisse, Nemo uenit ad me, nisi Pater, qui misit me, traxerit eum . Non dixit, Duxerit; sed, traxerit. Ista uiolentia cordi fit, non carni. Quid ergo miraris? Crede, et uenis; ama, et traheris. Ne arbitreris istam asperam molestamque uiolentiam: dulcis est, suauis est; ipsa suauitas te trahit. Nonne ouis trahitur, cum esurienti herba monstratur? Et puto quia non corpore impellitur, sed desiderio colligatur. Sic et tu ueni ad Christum: noli longa itinera meditari; ubi credis, ibi uenis. Ad illum enim qui ubique est, amando uenitur, non nauigando. Sed quoniam etiam in tali itinere abundant fluctus et tempestates diuersarum tentationum; in crucifixum crede, ut fides tua lignum possit ascendere. Non mergeris, sed ligno portaberis. Sic, sic in huius seculi fluctibus nauigabat ille, qui dicebat, Mihi autem absit gloriari, nisi in cruce Domini nostri Iesu Christi. 



CAPUT III.

3. Nec fides nec bona uita propriis uiribus arroganda. Mirum est autem quod predicato Christo crucifixo, audiunt duo, unus contemnit, alter ascendit. Qui contemnit, imputet sibi: qui ascendit non arroget sibi. Audiuit enim a ueraci Magistro, Nemo uenit ad me, nisi datum fuerit ei a Patre meo. Gaudeat, quia datum est: gratias agat danti corde humili, non arroganti; ne quod humilis meruit, superbus amittat. Nam etiam qui iam in ipsa uia iusta ambulant, si sibi eam tribuerint et uiribus suis, pereunt de illa. Ideo humilitatem nos docens sancta Scriptura per Apostolum dicit, Cum timore et tremore uestram ipsorum salutem operamini. Et ne sibi aliquid inde darent, quia dixit, operamini: continuo subiunxit, Deus enim est qui operatur in uobis et uelle et operari, pro bona uoluntate . Deus est qui operatur in uobis: ideo cum timore et tremore, uallem facite, imbrem suscipite. Depressa implentur, alta siccantur. Gratia pluuia est. Quid ergo miraris, si Deus superbis resistit, humilibus autem dat gratiam ? Ideo cum timore et tremore, id est, cum humilitate. Noli altum sapere, sed time . Time, ut implearis: noli altum sapere, ne sicceris.



CAPUT Iu.

4. Gratia iustificato, ut in uia iusta ambulet, necessaria. Sed iam, inquis, ambulo uiam istam [1 1Kb] : opus erat ut discerem, opus erat ut per doctrinam Legis scirem quid agerem: habeo liberum uoluntatis arbitrium; quis me ab ista uia separabit?  Si legas diligenter, inuenies quemdam de sua quadam abundantia, quam tamen acceperat, extollere se cepisse; Dominum autem misericordem, ut doceret humilitatem, quod dederat abstulisse; illum uero subito inopem remansisse, et misericordiam Dei recordatione confessum dixisse, Ego dixi in abundantia mea, Non mouebor in eternum. Ego dixi in abundantia mea. Sed ego dixi, homo dixi: Omnis homo mendax : Ego dixi. Ergo, Ego dixi in abundantia mea: tanta erat abundantia, ut hoc dicere auderem: Non mouebor in eternum. Quid deinde? Domine, in uoluntate tua prestitisti decori meo uirtutem. Auertisti autem faciem tuam a me, et factus sum conturbatus . Ostendisti, inquit, mihi quia illud quo abundabam, de tuo erat. Ostendisti mihi unde peterem, cui tribuerem [1 1Kb] quod acceperam, cui gratias agere deberem, ad quem currerem sitiens, unde implerer, et quo impletus essem ad quem custodirem. Fortitudinem enim meam ad te custodiam , quo te largitore implear [2 1Kb] , te seruatore non perdam. Fortitudinem meam ad te custodiam. Hoc ut ostenderes mihi, auertisti faciem tuam a me, et factus sum conturbatus. Conturbatus, quia siccatus; siccatus, quia exaltatus. Dic ergo siccus et aridus, ut rursus implearis: Anima mea uelut terra sine aqua tibi . Dic, Anima mea uelut terra sine aqua tibi. Tu enim dixeras, non Dominus dixerat, Non mouebor in eternum. Tu dixeras presumens de te; sed non de tuo, et quasi putabas de tuo.



CAPUT u.

5. Ambulans in uia iusta, si id sibi tribuat, perit de uia iusta. Quid ergo Dominus dicit? Seruite Domino in timore, et exsultate ei cum tremore. Sic et Apostolus, Cum timore et tremore uestram ipsorum salutem operamini. Deus est enim qui operatur in uobis. Ergo, exsultate cum tremore. Ne quando irascatur Dominus. uideo quia clamando preuenitis. Quid enim dicturus sum scitis, clamando preuenitis. Et hoc unde habetis, nisi quia docuit ad quem credendo uenistis? Hoc ergo dicit: audite quod nostis; non doceo, sed commemoro predicando: imo nec doceo, quia nostis; nec commemoro, quia meministis; sed simul dicamus quod nobiscum tenetis. Hoc Dominus dicit: Apprehendite disciplinam, et exsultate, sed cum tremore, ut semper humiles teneatis quod accepistis, Ne quando irascatur Dominus, utique superbis, sibi quod habent tribuentibus, non illi a quo habent gratias agentibus. Ne quando irascatur Dominus, et pereatis de uia iusta. Numquid dixit, Ne quando irascatur Dominus, et non ueniatis ad uiam iustam? Numquid, Ne quando irascatur Dominus, et non uos perducat ad uiam iustam, aut non uos admittat ad uiam iustam? Iam in illa ambulatis, nolite superbire, ne etiam de illa pereatis. Et pereatis, inquit, de uia iusta. Cum exarserit in breui ira eius super uos. Non in longum. Ubi superbis, ibi quod acceperas perdis. His territus  homo quasi diceret, Quid ergo faciam? sequitur, Beati omnes qui confidunt in eo : non in se, sed in eo. Gratia salui facti sumus, non ex nobis, sed Dei donum est .



CAPUT uI.

6. In Pelagianos. Remissio peccatorum in Baptismo. Languor post Baptismum. Forte dicatis: Quid sibi uult quod hoc sepe dicit? Iterum hoc, et tertium hoc: et prope nunquam loquitur, nisi quando hoc dicit. Utinam non sine causa dicam. Sunt enim homines ingrati gratie, multum tribuentes inopi saucieque nature. uerum est, magnas arbitrii liberi uires homo, cum conderetur, accepit; sed peccando amisit. In mortem lapsus est, infirmus factus est, a latronibus semiuiuus in uia relictus est: in iumentum suum leuauit eum transiens Samaritanus, quod interpretatur Custos; ad stabulum adhuc perducitur. Quid extollitur? Adhuc curatur. Sed sufficit, inquit, mihi quod in Baptismo accepi remissionem omnium peccatorum. Numquid quia deleta est iniquitas, finita est infirmitas? Accepi, inquit, remissionem omnium peccatorum. Prorsus uerum est. Deleta sunt cuncta peccata in sacramento Baptismatis, cuncta prorsus, dicta, facta, cogitata, cuncta deleta sunt. Sed hoc est quod infusum est in uia, oleum et uinum. Retinetis, karissimi, semiuiuus ille in uia a latronibus sauciatus, quomodo sit consolatus, accipiens oleum et uinum uulneribus suis . Iam utique errori eius indultum fuit, et tamen sanatur languor in stabulo. Stabulum si agnoscitis, Ecclesia est. Stabulum modo, quia uiuendo transimus: domus erit, unde nunquam migrabimus, cum ad regnum celorum sani peruenerimus. Interim in stabulo libenter curemur, non adhuc languidi de sanitate gloriemur; ne nichil aliud superbiendo faciamus, nisi ut nunquam curando sanemur.



CAPUT uII.

7. Gratie beneficia quatuor: remissio peccatorum, curatio languoris, redemptio ab omni corruptione et concupiscentia.---Benedic, anima mea, Dominum. Dic anime tue, dic: Adhuc in hac uita es, adhuc carnem fragilem portas, adhuc corpus quod corrumpitur aggrauat animam ; adhuc post integritatem remissionis accepisti remedium orationis; adhuc utique dicis, donec sanentur languores tui, Dimitte nobis debita nostra . Dic ergo anime tue, humilis uallis, non erectus collis; dic anime tue, Benedic, anima mea, Dominum, et noli obliuisci omnes retributiones eius. Quas retributiones? Dic, enumera, gratias age. Quas retributiones? Qui propitius fit omnibus iniquitatibus tuis. Hoc factum est in Baptismo. Quid fit modo? Qui sanat omnes languores tuos. Hoc fit modo: agnosco. Sed quamdiu hic sum, corpus quod corrumpitur aggrauat animam. Dic ergo et quod sequitur, Qui redimit de corruptione uitam tuam. Post redemptionem de corruptione quid restat? Quando corruptibile hoc induerit incorruptionem, et mortale hoc induerit immortalitatem, tunc fiet sermo qui scriptus est, Absorpta est mors in uictoriam. Ubi est, mors, contentio tua? Ibi recte, Ubi est, mors, aculeus tuus? Queris locum eius, et non inuenis. Quid est aculeus mortis? Quid est, Ubi est,  mors, aculeus tuus? Ubi est peccatum? Queris, et nusquam est. Aculeus enim mortis est peccatum . Apostoli, non mea uerba sunt. Tunc dicetur: Ubi est, mors, aculeus tuus? Nusquam erit peccatum, nec quod te capiat, nec quod te impugnet, nec quod conscientiam titillet. Tunc non dicetur: Debita nostra dimitte nobis. Sed quid dicetur? Domine Deus noster, pacem da nobis: omnia enim reddidisti nobis .



CAPUT uIII.

8. Gratie postremum beneficium, corona iustitie. Denique post redemptionem ab omni corruptione, quid restat nisi corona iustitie? Ipsa certe restat, sed etiam in ipsa uel sub ipsa non sit caput turgidum, ut recipiat coronam. Audi, attende Psalmum, quam nolit corona illa turgidum caput. Cum dixisset, Qui redimit de corruptione uitam tuam: Qui coronat te, inquit. Iam hic dicturus eras, Coronat te, merita mea fatentur, uirtus mea fecit hoc: debitum redditur, non donatur. Audi potius Psalmum. Nam et hoc tu dicis: Omnis homo mendax . Audi, Deus quid dicat: Qui coronat te in miseratione et misericordia. De misericordia te coronat, de miseratione te coronat. Non enim dignus fuisti quem uocaret, et uocatum iustificaret, iustificatum glorificaret. Reliquie per electionem gratie salue facte sunt. Si autem gratia, iam non ex operibus: alioquin gratia iam non est gratia . Nam ei qui operatur, merces non imputabitur secundum gratiam, sed secundum debitum . Apostolus loquitur, Non secundum gratiam, sed secundum debitum. Te autem coronat in miseratione et misericordia: et si tua merita precesserunt, dicit tibi Deus, Discute bene merita tua [1 1Kb] , et uidebis quia dona sunt mea.



CAPUT IX.

9. Iustitia Dei, que Iudeis et Pelagianis ignota est. Gratia in ueteri Testamento occulta, in Nouo reuelata. Hec est ergo iustitia Dei. Quomodo dicitur, Domini salus , non qua saluus est Dominus, sed quam dat eis quos saluos facit: sic et Dei gratia per Iesum Christum Dominum nostrum, iustitia Dei dicitur, non qua iustus est Dominus, sed qua iustificat eos quos ex impiis iustos facit. Quidam uero, quomodo aliquando Iudei, et Christianos se dici uolunt, et adhuc ignorantes Dei iustitiam, suam uolunt constituere, etiam temporibus nostris, temporibus aperte gratie, temporibus nunc reuelate prius occulte gratie, temporibus nunc in area manifeste gratie, que aliquando latebat in uellere. Paucos intellexisse uideo, plures non intellexisse, quos ego nequaquam tacendo fraudabo. Quidam de antiquis iustis Gedeon petiuit a Domino signum, et dixit: Peto, Domine, ut uellus hoc quod in area pono, compluatur, et area sicca sit. Factum est: complutum est uellus, area tota sicca erat. Expressit mane uellus in pelue; quoniam humilibus datur gratia: et in pelue nostis quid fecerit Dominus discipulis suis. Item petiuit alterum signum: uolo, inquit, Domine, ut uellus siccum sit, area compluta. Et hoc factum est . Repete tempus ueteris Testamenti, gratia occulta  est in nube, tanquam imber in uellere. Attende modo tempus Noui Testamenti, discute gentem Iudeorum, quasi uellus siccum inuenies: orbis uero totus tanquam illa area plenus est gratia non occulta, sed manifesta. Unde multum plangere cogimur fratres nostros, qui non contra occultam, sed contra apertam gratiam manifestamque contendunt. Ignoscitur Iudeis. Quid, Christiani? quare inimici gratie Christi? Quare de uobis presumentes? quare ingrati? Quare enim Christus uenit? Numquid natura hic non erat? Natura non erat, quam multum laudando decipitis [1 1Kb] ? Numquid Lex hic non erat? Sed ait Apostolus: Si per Legem iustitia, ergo Christus gratis mortuus est . Quod ait Apostolus de lege, hoc nos istis dicimus de natura: Si per naturam iustitia, ergo Christus gratis mortuus est.



CAPUT X.

10. Concilia contra Pelagianos. Quod ergo dictum est de Iudeis, hoc omnino in istis uidemus. Zelum Dei habent. Testimonium illis perhibeo, quia zelum Dei habent, sed non secundum scientiam. Quid est, non secundum scientiam? Ignorantes enim Dei iustitiam, et suam uolentes constituere, iustitie Dei non sunt subiecti . Fratres mei, compatimini mecum. Ubi tales inueneritis, occultare nolite, non sit in uobis peruersa misericordia: prorsus ubi tales inueneritis, occultare nolite. Redarguite contradicentes, et resistentes ad nos perducite. Iam enim de hac causa duo concilia  missa sunt ad Sedem Apostolicam: inde etiam rescripta uenerunt. Causa finita est: utinam aliquando finiatur error! Ergo ut aduertant monemus, ut instruantur docemus, ut mutentur oremus. Conuersi ad Dominum, etc.



SERMO CXXXII [* 1Kb]  . De uerbis Euangelii Ioannis, Caro mea uere esca est, et sanguis meus uere potus est. Qui manducat meam carnem, etc. Cap. uI, u\ u\. 56, 57  .



CAPUT PRIMUM.

1. Ad regenerationis gratiam inuitantur Catechumeni. Sicut audiuimus, cum sanctum Euangelium legeretur, Dominus iehsu Christus exhortatus est promissione uite eterne ad manducandum carnem suam et bibendum sanguinem suum. Qui audistis hec, nondum omnes intellexistis [2 1Kb] . Qui enim baptizati et fideles estis, quid dixerit, nostis. Qui autem inter uos adhuc Catechumeni, uel Audientes uocantur, potuerunt esse cum legeretur audientes, numquid et intelligentes? Ergo sermo noster ad utrosque dirigitur. Qui iam manducant carnem Domini, et bibunt sanguinem eius, cogitent quid manducent, et quid bibant: ne, sicut dicit Apostolus, iudicium sibi  manducent et bibant . Qui autem nondum manducant, et nondum bibunt, ad tales epulas inuitati festinent. Per istos dies magistri [1 1Kb] pascunt, Christus quotidie pascit, mensa ipsius est illa in medio constituta. Quid cause est, o Audientes, ut mensam uideatis, et ad epulas non accedatis? Et forte modo cum Euangelium legeretur, dixistis in cordibus uestris: Putamus quid est quod dicit, Caro mea uere esca est, et sanguis meus uere potus est? Quomodo manducatur caro Domini, et bibitur sanguis Domini? Putamus quid dicit? Quis contra te clausit, ut hoc nescias? uelatum est: sed si uolueris, erit reuelatum. Accede ad professionem, et soluisti questionem. Quod enim dixit Dominus iehsu, iam fideles nouerunt. Tu autem Catechumenus diceris, diceris Audiens, et surdus es. Aures enim corporis patentes habes, quia uerba que dicta sunt audis: sed aures cordis adhuc clausas habes, quia quod dictum est non intelligis. Disputo, non dissero. Ecce Pascha est, da nomen ad Baptismum. Si non te excitat festiuitas, ducat ipsa curiositas: ut scias quid dictum sit, Qui manducat carnem meam, et bibit sanguinem meum, in me manet, et ego in illo. Ut scias mecum quid dictum sit, pulsa, et aperietur tibi. Et ut tibi dico, Pulsa, et aperietur tibi: ita et ego pulso, aperi mihi. Auribus personans, ad pectus pulso.



CAPUT II.

2. Coniugati fideles, iam corpus Christi manducantes, de castitate seruanda admonentur. Sed si Catechumeni exhortandi sunt, fratres mei, ut ad tantam gratiam regenerationis accedere non morentur: quanta nobis cura esse debet in edificandis fidelibus, ut prosit eis quod accedunt; non sibi tales epulas in iudicium manducent et bibant? Ut autem non in iudicium manducent et bibant, bene uiuant. Estote exhortatores non sermonibus, sed moribus uestris: ut illi qui non sunt baptizati, sic festinent sequi uos, ut non pereant imitando uos. Qui coniugati estis, fidem tori seruate uxoribus uestris. Reddite quod exigitis. uir, a femina exigis castitatem, prebe illi exemplum, non uerbum. Tu es caput, qua is uide. Hac enim debes ire, qua illi non sit periculosum sequi: imo tu ipse qua uis eam sequi, illuc debes ambulare. Ab imbecilliore sexu exigis fortitudinem: carnis concupiscentiam ambo habetis; qui fortior est, prior uincat. Et tamen quod dolendum est, multi uiri a feminis uincuntur. Seruant femine castitatem, quam uiri seruare nolunt: et in eo quod non seruant, se uiros uideri uolunt; quasi propterea sit fortior sexu, ut eum facilius subiuget inimicus. Lucta est, prelium est, pugna est. uir fortior est femina, uir caput est femine . Femina pugnat, et uincit: tu hosti succumbis? Stat corpus, et iacet caput? Qui autem uxores nondum habetis, et tamen ad mensam Dominicam iam acceditis, et carnem Christi manducatis, et sanguinem bibitis, si ducturi estis uxores, seruate uos uxoribus uestris. Quales eas uultis ad uos uenire, tales uos debent et ipse inuenire. Quis  iuuenis est, qui non castam uelit ducere uxorem? Et si accepturus est uirginem, quis non intactam desideret? Intactam queris, intactus esto. Puram queris, noli esse impurus. Non enim illa potest, et tu non potes. Si fieri non posset, nec illa posset. Quia uero illa potest, doceat te quia fieri potest. Et illam, ut possit, Deus regit. Sed tu gloriosior eris, si feceris. Quare gloriosior? Illam premit parentum custodia, refrenat infirmioris sexus ipsa uerecundia: postremo leges timet, quas tu non times. Ideo ergo gloriosior eris, si feceris: quia tu si feceris, Deum times. Habet illa multa que timeat preter Deum: tu solum Deum times. Sed tu quem times, maior est omnibus. Ipse timendus est in publico, ipse in secreto. Procedis, uideris; intras, uideris: lucerna ardet, uidet te; lucerna exstincta est, uidet te: in cubiculum intras, uidet te; in corde uersaris, uidet te. Ipsum time, illum cui cura est ut uideat te; et uel timendo castus esto. Aut si peccare uis, quere ubi te non uideat, et fac quod uis.



CAPUT III.

3. Continentie uoto obstricti. Qui uero iam uouistis, corpus arctius castigate, et concupiscentie frenos nec ad ipsa que permissa sunt, patiamini relaxare; ut non solum a concubitu illicito diuertatis, sed etiam licitum contemnatis aspectum. Mementote in quocumque sexu sitis, siue mares, siue femine, Angelorum uitam ducere uos in terra. Angeli enim non nubunt, neque uxores ducunt. Hoc erimus, cum resurrexerimus . Quanto uos meliores, qui quod erunt homines post resurrectionem, hoc uos incipitis esse ante mortem? Seruate gradus uestros: seruat enim uobis Deus honores uestros. Comparata est resurrectio mortuorum stellis in celo constitutis. Stella enim ab stella differt in gloria, ut Apostolus dicit; sic et resurrectio mortuorum . Aliter enim ibi lucebit uirginitas, aliter ibi lucebit castitas coniugalis, aliter ibi lucebit sancta uiduitas. Diuerse lucebunt: sed omnes ibi erunt. Splendor dispar, celum commune.



CAPUT Iu.

4. Gradus cuique suus seruandus. Cogitantes ergo gradus uestros, seruantes et professiones uestras, accedite ad carnem Domini, accedite ad sanguinem Domini. Qui se scit aliter esse, non accedat. Compungimini magis sermone meo. Congratulantur enim qui sciunt seruare coniugibus, quod a coniugibus exigunt; qui sciunt seruare omni modo continentiam, si hanc Deo uouerunt: qui uero audiunt me dicentem, Quicumque non seruatis castitatem, nolite accedere ad illum panem, contristantur. Et ego nollem hoc dicere: sed quid facio? Timebo hominem, ut taceam ueritatem? Ergo si illi serui non timent Dominum, etiam ego non timeam? quasi non sciam dictum esse, Serue nequam et piger, tu dares, et ego exigerem . Ecce dedi, Domine Deus meus; ecce in conspectu tuo et Angelorum tuorum et in conspectu ipsius plebis tue erogaui pecuniam tuam: timeo enim iudicium tuum. Ego dedi, tu exige. Etsi non dicam, facturus es. Ergo hoc potius dico; Ego dedi, tu conuerte, tu parce. Fac pudicos  qui fuerunt impudici, ut simul in tuo conspectu, cum iudicium uenerit, gaudeamus, et qui erogauit et cui erogatum est. Placet hoc? Placeat. Quicumque impudici estis, corrigite uos, dum uiuitis. Ego enim uerbum Dei loqui possum, impudicos autem in nequitia perseuerantes, de iudicio et damnatione Dei liberare non possum.



SERMO CXXXIII [* 1Kb]  . De uerbis Euangelii Ioannis, ubi iehsu non se ascensurum ad diem festum dixerat, et tamen ascendit, cap. uII, u\ 2-10  .

1. Euangelice lectionis expositio. Propositum est nobis, in adiutorio Domini, de hoc recentissimo Euangelii capitulo disputare, nec est parua questio, ne periclitetur ueritas, et falsitas glorietur. Sed neque ueritas perire potest, neque falsitas superare. Quid autem questionis habeat ista lectio, parumper accipite; et facti intenti per propositam questionem, orate ut sufficiamus ad solutionem. Dies festus erat Iudeorum scenopegia: hi dies sunt, quantum uidetur, quos hodieque obseruant, quando casas uocant  . Est enim illis ista solemnitas de fabricatione tabernaculorum; quoniam tabernaculum dicitur, scenopegia est tabernaculi fabricatio. Hi dies festi apud Iudeos agebantur: et appellabatur unus dies festus, non quia uno die fiebat, sed quia continuata festiuitate peragebatur; sicut dies festus Pasche, sicut dies festus azymorum, et tamen, sicut manifestum est, ille festus dies agitur per aliquot dies. Erat ergo in Iudea ista solemnitas; Dominus iehsu in Galilea erat, ubi et nutritus est, ubi et consanguineos atque cognatos habuit, quos Scriptura fratres appellat. Dixerunt ergo ei, sicut lectum audiuimus, fratres eius: Transi hinc, et uade in Iudeam, ut et discipuli tui uideant opera tua que facis. Nemo enim in occulto quid facit, et querit ipse in palam esse. Si hec facis, manifesta te mundo. Deinde subiungit Euangelista: Neque enim fratres eius credebant in eum. Si ergo non in eum credebant, inuidiosa uerba subiiciebant. Respondit eis iehsu: Tempus meum nondum aduenit; tempus autem uestrum semper est paratum. Non potest mundus odisse uos: me autem odit, quia ego testimonium perhibeo de illo, quia opera eius mala sunt. uos ascendite in diem festum hunc. Ego non  ascendo ad diem festum istum, quia tempus meum nondum impletum est. Deinde sequitur Euangelista: Hec cum dixisset, ipse mansit in Galilea. Ut autem ascenderunt fratres eius, tunc et ipse ascendit ad diem festum, non manifeste, sed quasi occulte. Huc usque extenditur questio, cetera aperta sunt.

2. Christum in eo loco non esse mentitum. Quid ergo queritur? quid mouet? quid in periculo est? Ne Dominus,  imo ut apertius dicamus, ne ipsa ueritas credatur esse mentita. Si enim uolumus mentitum putari, mentiendi auctoritatem infirmus accipiet. Audiuimus dicere mentitum esse. Qui enim putant esse mentitum, hoc dicunt: Dixit se non ascensurum ad diem festum, et ascendit. Primo ergo, quantum in angusto tempore possumus, uideamus utrum mentiatur, qui dicit aliquid et non facit. uerbi enim causa, dixi amico, Cras te uidebo: occurrit maior necessitas, que retineret; non ideo falsum dixi. Quando enim promisi, hoc sentiebam quod dicebam. Quando autem aliud maius occurrit, quod impediuit fidem promissionis mee, non mentiri uolui, sed promissum implere non potui. Ecce, quantum arbitror, non laboraui, ut persuaderem, sed tantummodo admonui prudentiam uestram, non mentiri eum qui promittit aliquid et non facit, si ut non faciat, aliud occurrerit, quod eius impediat promissionem, non quod conuincat falsitatem.

3. Mentiri peius est quam falli. Sed ait qui me audit: Numquid hoc potes de Christo dicere, quia uel non potuit implere que uolebat, uel futura nesciebat? Bene agis, bene suggeris, recte commones: sed, o homo, partire mecum sollicitudinem. Quem non audemus dicere minus ualentem, audemus dicere mentientem? Ego quidem, quantum existimo, quantum pro mea infirmitate iudicare possum, eligo ut homo in aliquo fallatur, quam ut in aliquo mentiatur. Falli enim pertinet ad infirmitatem, mentiri ad iniquitatem. Odisti, inquit, Domine, omnes qui operantur iniquitatem. Et continuo: Perdes omnes qui loquuntur mendacium . Aut tantumdem ualet iniquitas et mendacium; aut plus est Perdes, quam Odisti. Neque enim qui odio habetur, continuo perditione punitur. uerum sit illa questio, utrum aliquando mentiri necesse sit: non enim modo discutio: latebrosa est, multos sinus habet; non uacat omnes secare, et ad uiuum peruenire. Ergo eius curatio in tempus aliud differatur; fortassis enim sine sermone nostro diuina opitulatione sanabitur. Sed quid distuli, quid uolo hodie tractare, intendite et distinguite. An aliquando mentiendum sit, hanc dixi difficilem et latebrosissimam questionem, hanc differo. Utrum autem Christus mentitus sit, utrum ueritas aliquid falsum dixerit, hoc hodie suscepimus admoniti ex euangelica lectione.

4. Falli et mentiri quomodo differant. Quid autem intersit inter falli et mentiri, breuiter dico. Fallitur qui putat uerum esse quod dicit, et quia uerum putat, ideo dicit. Hoc autem quod dicit qui fallitur, si uerum esset, non falleretur: si non solum uerum esset, sed etiam uerum esse sciret, non mentiretur. Fallitur ergo, quia falsum est, et uerum putat; dicit autem nonnisi quia uerum putat. Error est in humana infirmitate, sed non est in conscientie sanitate. Quisquis autem falsum putat esse et pro uero asserit, ipse mentitur. uidete, fratres mei, distinguite nutriti in Ecclesia, eruditi in Scripturis dominicis, non rudes, non rustici, non idiote. Sunt enim inter uos docti et  eruditi uiri et quibuscumque litteris non mediocriter instructi: et qui illas litteras que liberales uocantur, non didicistis, plus est quod in sermone Dei nutriti estis. Si laboro in explicando quod sentio, adiuuate me et attentione audiendi et prudentia cogitandi. Nec adiuuabitis, nisi adiuuemini. Unde inuicem pro nobis oremus, et commune adiutorium pariter exspectemus. Fallitur, qui cum sit falsum, uerum putat esse quod dicit: mentitur autem, qui falsum esse aliquid putat, et pro uero dicit, siue illud uerum sit, siue falsum. Intuemini quid addiderim. Siue illud uerum sit, siue falsum, tamen qui falsum putat, et uerum asserit, mentitur: fallere affectat. Quid enim ei prodest, quia uerum est? Interim ipse hoc falsum putat, et dicit tanquam uerum sit. uerum est in se illud quod dicit, in se uerum est: apud illum falsum est, non hoc habet conscientia eius quod loquitur; aliud in se cogitat uerum esse, aliud foras profert pro ueritate. Duplex cor est, non simplex: non quod ibi habet hoc profert. Duplex cor olim reprobatum. Labia dolosa in corde et corde locuti sunt mala . Sufficeret ut diceret, in corde locuti sunt mala; ubi est labia dolosa? Quid est dolus? Cum aliud agitur, aliud obtenditur. Labia dolosa non simplex cor; et quia non simplex cor, ideo in corde et corde; ideo bis corde, quia duplex cor.

5. Nec falli potest Christus, nec mentiri. Dominum ergo Iesum Christum quid existimamus, quia mentitus est? Si minus est falli, quam mentiri; quem dicere non audemus falli, dicere audemus mentiri? Ille uero nec fallitur, nec mentitur: sed omnino, sicut scriptum est , Nihil falsum dicitur regi, et nichil falsum exiet de ore eius. Si regem quemlibet hominem dixit, regem Christum regi homini preponamus. Si autem, quod uerius intelligitur, Christus est de quo dixit ; queramus quomodo capitulum euangelicum intelligamus, et non uoraginem mendacii quasi celesti auctoritate construamus. Est autem absurdius querere exponere ueritatem et locum preparare mendacio. Quid me doces, rogo te, qui capitulum hoc exponis mihi? quid me uis docere? Nescio utrum audeas dicere, Falsitatem. Nam si ausus fueris hoc dicere, auerto aures, et obturo spinis, ut si coarctare tentaueris, etiam punctus abscedam absque exposito Euangelio. Dic mihi quid me uelis docere, et soluisti questionem. Dic, oro te: ecce adsum; aures patent, cor paratum est, doce. Sed quero quid? Non eo per multa. Quid docturus es? Quamcumque doctrinam in medio uersaturus, quidquid neruorum in disputatione adhibiturus, hoc solum dic, unum de duobus interrogo: ueritatem me docturus es, an falsitatem? Quid putamus cum responsurum, ne abscedat; ne hiantem et uerba exprimere conantem continuo deseram? quid promissurus est, nisi ueritatem? Audio, sto, exspecto, intentissime exspecto. Ecce ille qui promittebat se docturum me ueritatem, de Christo insinuat falsitatem. Quomodo  igitur ueritatem docturus, Christum mendacem dicturus? Si Christus mentitur, sperandum est mihi quod tu mihi uerum dicturus es?

6. Ex ipsa Euangelii ueritate Christus a mendacio uindicatus. uide aliud. Quid dicit? Mentitus est Christus. Ubi, rogo te? Ubi dixit, Non ascendo ad diem festum, et ascendit. Ego quidem perscrutari uelim istum locum, ne forte non sit Christus mentitus. Imo quia non dubito Christum non esse mentitum, locum istum aut perscrutabor et intelligam, aut non intelligens differam. Christum tamen mentitum esse non dicam. Fac me non intellexisse: discedam nesciens. Melius est enim cum pietate nescire, quam cum insania iudicare. Tamen tentamus discutere, ne forte illo adiuuante qui ueritas est, aliquid inueniamus, aliquid et inueniamur, et ipsum aliquid non erit in ueritate mendacium. Nam si querendo, mendacium inuenio; non aliquid, sed nichil inuenio. Ergo queramus ubi dicis Christum esse mentitum. Quia dixit, inquit, Non ascendo ad diem festum, et ascendit. Unde scis eum dixisse? Quid, si ego dicam, imo non ego, sed aliquis; absit enim ut hoc ego dicam: quid, si dicat alius, Hoc Christus non dixit? unde conuincis, unde probaturus es? Codicem aperturus, lectionem inuenturus, homini demonstraturus, imo cum magna fiducia pectoris resistenti codicem impacturus: Tene, attende, lege, Euangelium portas. Quid ergo, rogo te, quid conturbas paululum  ? Noli urgere, dic planius, tranquillius. Ecce Euangelium porto, et quid hinc? Ille: Euangelium loquitur Christum dixisse quod negas. Et ideo credes hoc dixisse Christum, quia loquitur Euangelium? Ideo plane, inquit. Ego multum miror, quomodo dicas mentiri Christum et non mentiri Euangelium. Sed ne forte, cum dico Euangelium, codicem attendas, membranam et atramentum cogitas Euangelium, quid dicat uide grecum nomen: Euangelium est bonus nuntius, uel bona annuntiatio. Nuntius ergo non mentitur, et qui eum misit, mentitur? Iste nuntius, Euangelista scilicet, ut nomen etiam dicamus, iste Ioannes qui hoc scripsit, de Christo mentitus est, an uerum dixit? Elige quod uis, ego ad utrumque te audire paratus sum. Si mentitus est, non est unde probes Christum illa dixisse. Si uerum dixit, de fonte falsitatis ueritas non fluit. Quis est fons? Christus: riuulus sit Ioannes. uenit ad me riuulus, et dicis mihi, Bibe securus: et cum de ipso fonte me terreas, cum in fonte esse falsitatem dicas, dicis mihi, Bibe securus. Quid bibo? Quid dixit Ioannes? Christum esse mentitum? Unde uenit Ioannes? A Christo. uera mihi dicturus est qui ab illo uenit, cum mentiebatur ille a quo uenit? Legi plane in Euangelio, Ioannes super pectus Domini discumbebat : sed puto quia ueritatem bibebat. Quid uidit super pectus Domini discumbens? Quid bibit? quid, nisi quod ructuauit? In principio erat uerbum, et uerbum erat apud Deum, et Deus erat uerbum: hoc erat in principio apud Deum. Omnia per ipsum facta sunt, et sine ipso factum est nichil. Quod factum est, in eo uita  est, et uita erat lux hominum, et lux in tenebris lucet, et tenebre eam non comprehenderunt: tamen lucet, et si ego forte obscuritatis aliquid habeo, nec comprehendere ad perfectum ualeam, illa lucet. Fuit homo missus a Deo, cui nomen erat Ioannes: hic uenit ut testimonium perhiberet de lumine, ut omnes crederent per ipsum. Non erat ille lumen: quis? Ioannes; quis? Ioannes Baptista. De ipso enim dicit Ioannes euangelista, Non erat ille lumen: de quo dicit Dominus, Erat lucerna ardens et lucens . Sed lucerna et accendi et exstingui potest. Quid ergo? unde distinguis? De quo loco queris  ? Cui lucerna testimonium perhibebat, erat lumen uerum. Ubi addidit Ioannes uerum, ibi tu queris mendacium. Adhuc audi ipsum Ioannem euangelistam ructuantem quod biberat: Et uidimus, inquit, gloriam eius. Quid uidit? quam gloriam uidit? Gloriam tanquam Unigeniti a Patre, plenum gratia et ueritate . uide igitur, uide ne forte debeamus disputationes infirmas uel temerarias cohibere, et de ueritate nichil falsi presumere, dare Domino quod debetur: fonti gloriam demus, ut securi impleamur. Deus autem uerax: omnis autem homo mendax . Quid est hoc? Deus plenus est: omnis homo inanis est: si uult impleri, accedat ad plenum. Accedite ad eum, et illuminamini . Porro si homo inanis est, quia mendax est, et querit impleri, et cum festinatione atque auiditate currit ad fontem, impleri uult, inanis est. Sed tu dicis, Caue fontem, est ibi mendacium. Quid aliud dicis quam, Est ibi uenenum?

7. Solutio questionis. Iam, inquit, omnia dixisti, iam me cohibuisti, iam castigasti. Dic mihi quomodo non sit mentitus, qui dixit, Non ascendo, et ascendit? Dicam, si potero: parum tibi non sit, quia etsi non te constitui in ueritate, prohibui tamen a temeritate. Dicam tamen, quod et tu iam, si meministi uerba que commendaui, puto quia cognoscis. Ipsa uerba soluunt questionem. Multis diebus agebatur ille dies festus. Ad istum, utique hodiernum diem, inquit, festum, istum utique hodiernum quando illi sperabant, non ascendit; sed quando ipse disponebat. Denique attende quod sequitur: Hec cum dixisset, ipse mansit in Galilea. Ergo non ascendit ad istum diem festum. uolebant enim fratres eius, ut ipse prior iret; ideo illi dixerant, Transi hinc in Iudeam. Non dixerant, Transeamus, quasi comites eius futuri; aut, Sequere nos in Iudeam, tanquam priores ituri; sed tanquam premissuri. Hoc ille uoluit, ut illi precederent: hoc uitauit, commendans hominis infirmitatem, occultans diuinitatem; hoc uitauit, sicut cum in Aegyptum fugit . Non enim erat impotentie: sed et hoc ueritatis, ut daret exemplum cauendi: ne quisquam seruus eius diceret, Non fugio, quia turpe est; cum forte expediret ut fugeret. Dicturus suis, Cum uos persecuti fuerint in hac ciuitate, fugite in aliam ; hoc ipse exemplum prebuit. Nam quando uoluit, prehensus est; quando uoluit, natus est. Hoc ergo, ne illi  preuenirent, et eum uenturum esse nuntiarent, et prepararentur insidie: Non ascendo, inquit, ad diem festum. Dixit: Non ascendo, ut occultaretur: addidit istum, ne mentiretur. Aliquid intulit, aliquid abstulit, aliquid distulit: nichil tamen falsi dixit, quia nichil falsi de eius ore procedit. Denique posteaquam hec dixit, Ubi autem ascenderunt fratres eius: Euangelium loquitur; attende, lege quod mihi offerebas; uide si non ipsa lectio soluit questionem, uide si aliunde sumpsi quod dicerem. Hoc ergo Dominus exspectabat, ut priores illi ascenderent, ne uenturum prenuntiarent. Posteaquam ascenderunt fratres eius, ascendit etiam ipse tunc ad diem festum, non euidenter, sed quasi occulte. Quid quasi occulte? Ibi facit quasi occulte. Quid quasi occulte? Quia nec hoc erat occulte. Non enim uere latere conabatur, qui in potestate habebat quando teneretur. Sed in illa, ut dixi, occultatione exemplum prebebat cauendi insidias inimicorum infirmis discipulis, qui potentiam non habebant, quando nollent ne prehenderentur. Nam ille etiam palam ascendit postea, et docebat eos in templo, et dicebant nonnulli: Ecce hic est, ecce docet. Certe dicebant nostri principes, quia apprehendere eum uolebant: ecce palam loquitur, et nemo in eum manum mittit .

8. Altera solutio. Iam uero si nos ipsos attendamus, si corpus eius cogitemus, quia et nos ipse est. Nam etsi nos ipse non essemus, non esset uerum, Cum uni ex minimis meis fecistis, mihi fecistis . Si nos ipse non essemus, non esset uerum, Saule, Saule, quid me persequeris ? Ergo et nos ipse, quia nos membra eius, quia nos corpus eius, quia ipse caput nostrum , quia totus Christus caput et corpus. Forte ergo nos preuidebat, quia dies festos Iudeorum non eramus acturi, et hoc est, Ego non ascendo ad diem festum istum. Ecce nec Christus, nec Euangelista mentitus est: quorum duorum si alterum necesse est eligere, daret mihi ueniam Euangelista, nullo modo ueracem ipsi ueritati preponerem; missum ei a quo missus est, non preferrem. Sed Deo gratias, quantum arbitror, renudatum est quod obscurum erat. Adiuuabit ad Deum pietas uestra. Ecce, sicut potui, solui questionem, et in Christo et in Euangelista. Tene mecum, amice, ueritatem, amplectere sine contentione caritatem.



SERMO CXXXIu [* 1Kb]  . De uerbis Euangelii Ioannis, Si manseritis in uerbo meo, uere discipuli mei estis, etc., cap. uIII, u\. 31-34  .



CAPUT PRIMUM.

1. Magister omnium Christus. Manere in uerbo Dei. Nouit Charitas uestra, omnes nos unum Magistrum habere, et sub illo condiscipulos esse. Nec ideo magistri uestri sumus, quia de loco superiore loquimur uobis: sed magister est  omnium qui habitat in omnibus nobis. Ipse modo in Euangelio nobis omnibus loquebatur, et dicebat nobis, quod etiam ego dico uobis: dicit autem ille de nobis, et nobis et uobis, Si manseritis in uerbo meo, non utique in meo, qui modo loquor; sed in eius, qui modo ex Euangelio loquebatur: Si manseritis in uerbo meo, inquit, uere discipuli mei estis. Ad discipulum parum est accedere, sed manere. Non ergo ait, Si audieritis uerbum meum; aut, Si accesseritis ad uerbum meum; aut, Si laudaueritis uerbum meum: sed uidete quid dixerit, Si manseritis in uerbo meo, uere discipuli mei estis; et cognoscetis ueritatem, et ueritas liberabit uos. Quid dicimus, fratres? manere in uerbo Dei, labor est, an non est? Si labor est, attende magnum premium: si labor non est, gratis accipis premium. Maneamus ergo in eo qui manet in nobis. Nos, si in illo non manserimus, cadimus: ille autem, si in nobis non manserit, non ideo domum perdidit. Nouit enim ille manere in se, qui nunquam deserit se. Absit autem ab homine, ut maneat in se, qui perdidit se. Ergo nos in illo manemus indigentia: ipse in nobis manet misericordia.



CAPUT II.

2. Premium manentis in uerbo Christi. Liberari duobus modis dicitur. Iam ergo si propositum est quid facere debeamus, quid accepturi sumus uideamus. Indixit enim opus, et promisit mercedem. Quod est opus? Si manseritis in uerbo meo. Breue opus; uerbo breue, magnum opere: Si manseritis. Quid est, Si manseritis? Si in petra edificaueritis. O quam magnum est hoc, fratres, super petram edificare, quam magnum est! uenerunt flumina, flauerunt uenti, descendit pluuia, et impegerunt in domum illam, et non cecidit: fundata enim erat supra petram . Quid est ergo in uerbo Dei manere, nisi nullis tentationibus cedere? Premium quod est? Cognoscetis ueritatem, et ueritas liberabit uos. Compatimini nobis, quia uocem meam sentitis obtusam: adiuuate me tranquillitate. O premium! Cognoscetis ueritatem. Forte aliquis diceret: Et quid mihi prodest, cognoscere ueritatem? Et ueritas liberabit uos. Si non delectat ueritas, delectet libertas. In consuetudine latine lingue liberari duobus modis dicitur: et maxime in eo consueuimus audire hoc uerbum, ut quicumque liberatur, intelligatur periculum euadere, molestiis carere. Liberari autem proprie dicitur liberum fieri: quomodo saluari, saluum fieri; sanari, sanum fieri; sic liberari, liberum fieri. Ideo dixi, Si non delectat ueritas, delectet libertas. Hoc in greca lingua euidentius sonat, nec potest aliter intelligi. Et ut noueritis quia aliter intelligi non potest; loquente Domino, responderunt Iudei, Nos nemini seruiuimus unquam; quomodo tu dicis, ueritas liberabit uos? Id est, ueritas liberos uos faciet, quomodo dicis nobis, qui nemini unquam seruiuimus? Quos uides, inquiunt, non habere seruitutis necessitatem, quomodo polliceris eis libertatem?



CAPUT III.

3. Seruitus peccati. Audierunt quod debuerunt: sed non fecerunt quod debuerunt. Quid audierunt? Quia dixi, ueritas liberabit uos; attendistis  uos quia non seruitis homini, et dixistis, Nemini seruiuimus unquam. Omnis, Iudeus et Grecus, diues et pauper, honoratus et priuatus, imperator et mendicus, Omnis qui facit peccatum, seruus est peccati. Omnis, inquit, qui facit peccatum, seruus est peccati. Si agnoscant homines seruitutem, uidebunt unde accipiant [1 1Kb] libertatem. Ingenuus est aliquis captiuatus a barbaris [2 1Kb] , ex ingenuo factus est seruus: audit homo miserator, considerat se habere pecuniam, fit redemptor, pergit ad barbaros, dat pecuniam, redimit hominem. Plane reddidit libertatem, si abstulit iniquitatem. Sed quis abstulit iniquitatem? homo homini? Ille qui seruiebat apud barbaros, a redemptore suo redemptus est: et multum interest inter redemptorem et redemptum; tamen sub domina iniquitate forte conserui sunt. Interrogo redemptum: Habes peccatum? Habeo, inquit. Interrogo redemptorem: Habes peccatum? Habeo, inquit. Ergo nec tu te iactes redemptum, nec tu te extollas redemptorem: sed fugite ambo ad uerum liberatorem. Parum est quia qui sub peccato sunt, serui dicti sunt; et mortui dicuntur. Quod timet homo ne faciat illi captiuitas, iam illi fecit iniquitas. Quid enim, quia uidentur uiuere, numquid ideo errauit ille qui dixit, Dimitte mortuos sepelire mortuos suos ? Ergo mortui omnes sub peccato, serui mortui, seruiendo mortui, moriendo serui.

4. A peccati seruitute et morte non liberat nisi Christus. Similitudo carnis peccati in Christo. Quis ergo liberat a morte et a seruitute, nisi in mortuis liber? Quis est in mortuis liber, nisi inter peccatores sine peccato? Ecce uenit princeps mundi, ipse dicit Redemptor noster, Liberator noster: Ecce uenit princeps mundi, et in me nichil inueniet . Tenet quos decepit, quos seduxit, quibus peccatum mortemque persuasit; in me nichil inueniet. ueni, Domine; ueni, Redemptor, ueni: agnoscat te captiuus, fugiat te captiuator; tu esto mihi liberator. Ille me perditum inuenit, in quo diabolus nichil quod caro agit inuenit. Inuenit in illo carnem princeps huius seculi, inuenit: et qualem carnem? Mortalem, quam possit tenere, quam possit crucifigere, quam possit occidere. Erras, deceptor, non fallitur Redemptor: erras. uides in Domino carnem mortalem, non est caro peccati: similitudo est carnis peccati. Misit enim Deus Filium suum in similitudinem carnis peccati. uera caro, mortalis caro: sed non peccati caro. Misit enim Deus Filium suum in similitudinem carnis peccati, ut de peccato damnaret peccatum in carne. Misit enim Deus Filium suum in similitudinem carnis peccati: in carnem, non tamen in carnem peccati; sed in similitudinem carnis peccati. Propter quid? Ut de peccato, quod certe nullum in se erat, damnaret peccatum in carne: ut iustitia Legis impleretur in nobis, qui non secundum carnem ambulamus, sed secundum spiritum .



CAPUT Iu.

5. Peccata, sacrificia pro peccatis. Si  ergo similitudo erat carnis peccati, non caro peccati; quomodo, Ut de peccato damnaret peccatum in carne? Solet et similitudo capere nomen eius rei cuius est similitudo. Homo dicitur uerus: sed etiam si pictum in pariete ostendas, et queras quid sit, respondetur, Homo. Peccatum ergo appellata est caro habens similitudinem carnis peccati, ut esset sacrificium pro peccato. Dicit idem apostolus alio loco: Eum qui non nouerat peccatum, pro nobis peccatum fecit . Eum qui non nouerat peccatum: quem qui non nouerat peccatum, nisi eum, qui dixit, Ecce uenit princeps mundi, et in me nichil inueniet? Eum qui non nouerat peccatum, peccatum pro nobis fecit: eum ipsum Christum nescientem peccatum, fecit pro nobis Deus peccatum. Quid est hoc, fratres? Si diceretur, Fecit in illum peccatum, aut, Fecit illum habere peccatum; intolerabile uideretur: quomodo toleramus quod dictum est, Fecit eum peccatum, ut ipse Christus sit peccatum? Qui nouerunt Scripturas ueteris Testamenti, recognoscunt quod dico. Non enim semel dictum est, sed aliquoties, creberrime peccata dicta sunt sacrificia pro peccatis. Offerebatur, uerbi gratia, pro peccato hircus, aries, quodlibet: ipsa uictima que offerebatur pro peccato, peccatum nominabatur. Peccatum ergo dicebatur sacrificium pro peccato  : ita ut alicubi dicat Lex, sacerdotes ponere debere manus suas super peccatum . Ergo, Eum qui non nouerat peccatum, fecit pro nobis peccatum: id est, sacrificium pro peccato factus est. Peccatum oblatum est [1 1Kb] , et deletum est peccatum. Fusus est sanguis Redemptoris, et deleta est cautio debitoris. Ipse est sanguis qui pro multis effusus est in remissionem peccatorum.



CAPUT u.

6. Conclusio. Quid est ergo quod insipienter exsultasti, meus captiuator, quia carnem mortalem habuit meus Liberator? Si habuit peccatum, uide: si aliquid tuum in eo inuenisti, tene. uerbum caro factum est . uerbum creator est, caro creatura est. Quid ibi tuum, inimice? Et uerbum Deus est, et anima hominis creatura est, et caro hominis creatura est, et caro mortalis Dei creatura est. Peccatum quere. Sed quid queras? ueritas loquitur: ueniet princeps mundi huius, et in me nichil inueniet. Non ergo non inuenit carnem, sed nichil suum, id est, nullum peccatum. Decepisti innocentes, fecisti nocentes. Occidisti innocentem; peremisti quem non debebas, redde quod tenebas. Quid ergo ad horam exsultasti, quia inuenisti in Christo carnem mortalem? Muscipula tua erat: unde letatus es, inde captus es. Ubi te exsultasti aliquid inuenisse, inde nunc doles quod possederas perdidisse. Ergo, fratres, qui credimus in Christum, maneamus in uerbo eius. Si enim manserimus in uerbo eius, uere discipuli eius sumus. Non enim soli illi duodecim, sed omnes qui manemus in uerbo eius, uere discipuli eius sumus. Et cognoscemus ueritatem, et ueritas liberabit  nos: id est, Christus Filius Dei, qui dixit, Ego sum ueritas . Liberos nos faciet; hoc est, liberabit nos, non a barbaris, sed a diabolo; non a corporis captiuitate, sed ab anime iniquitate. Solus est qui sic liberat. Nemo se liberum dicat, ne seruus remaneat. Non remanebit in seruitute anima nostra, quia quotidie dimittuntur debita nostra.



SERMO CXXXu [* 1Kb]  . De uerbis Euangelii Ioannis, Ego ueni, ut faciam opera eius qui misit me. Contra Arianos. Et de eo quod ait illuminatus ille qui erat cecus natus, Scimus quia peccatores Deus non exaudit. Cap. IX.



CAPUT PRIMUM.

1. Cecitas omnium hominum a natiuitate. Dominus iehsu, sicut audiuimus cum sanctum Euangelium legeretur, aperuit oculos homini qui cecus erat natus. Fratres, si attendamus hereditariam penam nostram, totus mundus cecus est. Ideo uenit Christus illuminator, quia diabolus fuerat excecator. Omnes cecos nasci fecit, qui primum hominem decepit. Currant ad illuminatorem, currant, credant, accipiant lutum de saliua factum. Saliua quasi uerbum est, terra caro est. Lauent faciem in piscina Sile. Pertinuit autem ad Euangelistam exponere nobis quid significet Siloa, et ait, Quod interpretatur missus. Quis est ipse missus, nisi qui dixit in ipsa lectione, Ego, inquit, ueni, ut faciam opera eius qui me misit? Ecce Siloa; lauate faciem, baptizamini, ut illuminemini, et uideatis qui [1 1Kb] ante non uidebatis.

2. Locus ab Arianis calumniose usurpatus. Ecce primum ad hoc quod dictum est, oculos aperite: Ego, inquit, ueni ut faciam opera eius qui me misit. Iam hic existit Arianus, et dicit: Ecce uidetis quia Christus non fecit opera sua, sed Patris qui eum misit. Nunquam hoc diceret, si uideret, hoc est, si in ipso qui missus est, tanquam in Siloa, faciem lauaret. Quid ergo dicis? Ecce, inquit, ipse dixit. Quid dixit? ueni, ut faciam opera eius qui me misit. Non ergo sua? Non. Et quid est quod ait ipse Siloa, ipse missus, ipse Filius, ipse Unicus quem tu quereris [2 1Kb] esse degenerem? Quid est quod ait, Omnia que habet Pater, mea sunt ? Tu dicis quia opera aliena faciebat; quia dixit, Faciam opera eius qui me misit. Ego dico quia Pater res alienas habebat; secundum cor tuum loquor. Unde mihi uis prescribere quia dixit Christus, ueni, ut faciam opera eius, quasi non mea, sed eius qui misit me?



CAPUT II.

3. Opera Patris et Filii eadem. Interrogo te, Domine Christe, solue questionem, fini contentionem [3 1Kb] . Omnia, inquit, que habet Pater, mea sunt. Ergo Patris non sunt, si tua sunt? Non enim ait, Omnia que habet Pater, dedit mihi: quamuis si et hoc dixisset, equalitatem ostendisset. Sed molestum est quod dixit, Omnia que habet Pater, mea  sunt. Si intelligas, Omnia que habet Pater, Filii sunt; omnia que habet Filius, Patris sunt. Audi illum alio loco: Omnia mea tua sunt, et tua mea sunt.  Finita est questio, de his que habet Pater et Filius: concordes habent [1 1Kb] , tu noli litigare. Opera Patris que dicit opera sua; quia et tua mea sunt [2 1Kb] : quia illius Patris dicit opera, cui dixit, Omnia mea tua sunt, et tua mea sunt. Ergo opera mea tua sunt, et opera tua mea sunt. Quecumque enim Pater facit: ipse dixit, Dominus dixit, Unigenitus dixit, Filius dixit, ueritas dixit. Quid dixit? Quecumque Pater facit, hec et Filius facit similiter . Magna expressio, magna ueritas, magna equalitas. Omnia que Pater facit, hec facit et Filius. Sufficeret, Omnia que Pater facit, hec facit et Filius. Non sufficit; addo, similiter. Quare addo, similiter? Quia solent dicere non intelligentes, et nondum apertis oculis ambulantes, solent dicere: Pater fecit iubendo, Filius obsequendo; ergo dissimiliter [3 1Kb] . Si autem similiter, quomodo ille, sic ille: sic que ille, hec iste.



CAPUT III.

4. Filius Dei consubstantialis et ceternus Patri. Sed iubet Pater, inquit, ut faciat Filius. Carnaliter quidem sapis, sed sine preiudicio ueritatis, cedo tibi. Ecce Pater iubet, Filius obsequitur: numquid ideo non est eius nature Filius, quia ille iubet, ille obsequitur? Da mihi duos homines, patrem et filium: homines sunt duo; qui iubet, homo est; qui obsequitur, homo est: qui iubet et qui obsequitur, unam habent eamdemque naturam. Numquid ille qui iubet, non de natura sua genuit filium? Numquid ille qui obsequitur, obsequendo naturam perdidit? Accipe ergo interim, quomodo accipis duos homines, Patrem iubentem, Filium obsequentem, tamen Deum et Deum. Sed simul isti duo sunt homines, simul ille unus Deus: hoc est diuinum miraculum. Interim si uis ut tecum agnoscam obsequium, prius mecum agnosce naturam. Hoc genuit Pater, quod ipse est. Si aliud genuit Pater, quam quod est ipse, non uerum genuit Filium: Pater dicit ad Filium Ex utero ante luciferum genui te . Quid est, ante luciferum? Per luciferum significantur tempora. Ergo ante tempora, ante omne quod ante dicitur; ante omne quod non est, uel ante omne quod est. Non enim ait Euangelium, In principio fecit Deus uerbum; quomodo dixit, In principio fecit Deus celum et terram : aut, In principio natum est uerbum; aut, In principio Deus genuit uerbum, Sed quid ait? Erat, erat, erat [4 1Kb] . Audis Erat, crede. In principio erat uerbum, et uerbum erat apud Deum, et Deus erat uerbum . Toties audis, Erat; noli querere tempus, quia semper erat. Ille ergo qui semper erat, et cum Filio semper erat, quia potens est Deus sine tempore generare; ille dixit ad Filium, Ex utero ante luciferum genui te. Quid est, Ex utero? Deus habuit uterum? Putabimus  Deum per membra corporalia esse dispositum? Absit. Et quare dixit, Ex utero, nisi ut intelligeretur de sua substantia genuisse? Ergo ex utero hoc processit, quod erat ipse qui genuit. Nam si aliud erat qui genuit, aliud autem ex utero processit; monstrum est, non Filius.



CAPUT Iu.

5. Ut Filius opera Patris, sic Pater opera Filii facit. Ergo faciat Filius opera eius qui misit eum, faciat et Pater opera Filii. Certe uoluit Pater, efficit Filius. Ecce ostendo quia uult Filius, et facit Pater. Ubi ostendis, inquis? Modo ostendo. Pater, uolo. Iam ego si calumniari uellem, ecce Filius iubet, et Pater facit. Quid uis? Ut ubi ego sum, et illi sint mecum . Euasimus, illic erimus ubi est ille: illic erimus, euasimus. Quis delet Omnipotentis uolo [1 1Kb] ? Audis uoluntatem potestatis, audi et potestatem uoluntatis. Sicut Pater, inquit, suscitat mortuos, et uiuificat; sic et Filius quos uult, uiuificat . Quos uult. Ne dicas, Illos uiuificat Filius, quos iubet Pater ut uiuificet. Quos uult uiuificat. Ergo quos uult Pater, et quos uult ipse; quia ubi est una potestas, una uoluntas est. Habeamus ergo in corde non ceco, Patris et Filii unam eamdemque naturam: quia uerus est Pater, uerus est Filius. Quod est, hoc genuit; quia genitus non degenerauit.



CAPUT u.

6. Peccatorum etiam orationes exaudiri. Nescio quid potest mouere in uerbis illius qui cecus erat, et forte multos non bene intelligentes facit desperare. Ait enim inter cetera sua uerba, idem cui oculi aperti sunt: Scimus quia peccatores Deus non exaudit. Quid facimus, si peccatores Deus non exaudit? Audemus rogare Deum, si peccatores non exaudit? Date mihi qui roget, ecce est qui exaudiat. Date qui roget, discutite genus humanum ab imperfectis ad perfectos. Ascende a uerno ad estatem: hoc enim cantauimus, Aestatem et uernum tu fecisti . Id est, iam spirituales et adhuc carnales tu fecisti; quia et ipse Filius dicit, Imperfectum meum uiderunt oculi tui. Imperfectum quod est in corpore meo, uiderunt oculi tui. Et quid deinde? Habent spem qui imperfecti sunt? Habent plane. Audi quod sequitur: Et in libro tuo omnes scribentur . Sed forte, fratres, spirituales rogant et exaudiuntur, quia non sunt peccatores. Quid faciunt carnales? quid faciunt? Peribunt? Deum non rogabunt? Absit. Da mihi illum Publicanum. ueni, Publicane, sta in medio, ostende tuam spem, ne infirmi perdant spem. Ecce enim ascendit Publicanus cum Phariseo orare, et deiecta facie in terram dicebat, longe stans, tundens pectus: Domine, propitius esto mihi peccatori. Et descendit iustificatus magis, quam ille Phariseus . Qui dixit, Propitius esto mihi peccatori: uerum dixit, an falsum? Si uerum dixit, peccator erat; et exauditus est, et iustificatus est. Quid est ergo quod dixisti tu, cui Dominus oculos aperuit, Scimus quia peccatores Deus non exaudit? Ecce peccatores Deus exaudit. Sed laua interiorem faciem tuam, fiat in  corde, quod factum est in facie tua; et uidebis quia peccatores Deus exaudit. Fefellit te imaginatio cordis tui. Adhuc est quod tibi faciat. Certe proiectus est iste de synagoga: audiuit, uenit ad eum, et dixit ei, Tu credis in Filium Dei? Et ille: Quis est, Domine, ut credam in eum? uidebat, et non uidebat: uidebat oculis, sed adhuc corde non uidebat. Ait illi Dominus: Et uides eum, hoc est, oculis: et qui loquitur tecum, ipse est. Tunc prostratus adorauit eum. Tunc lauit faciem cordis.



CAPUT uI.

7. Nullus hic sine peccato. Incumbite ergo orationibus, peccatores; confitemini peccata uestra, orate ut deleantur [1 1Kb] , orate ut minuantur, orate ut uobis proficientibus ipsa deficiant: tamen nolite desperare, et peccatores orate. Quis enim non peccauit? A sacerdotibus incipe. Sacerdotibus dixit, Prius offerte sacrificia pro peccatis uestris, et sic pro populo . Sacrificia conuincebant sacerdotes: ut si quis se iustum et sine peccato diceret, responderetur ei, Non attendo quod loqueris, sed quid offeras; uictima tua conuincit te. Quare offers pro peccatis tuis, si nulla habes peccata? An in sacrificio mentiris Deo? Sed forte sacerdotes ueteris populi peccatores erant, noui populi non sunt peccatores. Certe, fratres, quia Deus uoluit, sacerdos ipsius sum, peccator sum, uobiscum pectus tundo, uobiscum ueniam rogo, uobiscum Deum propitium spero. Sed forte Apostoli sancti, primi, summi arietes gregis, pastoris membra pastores, forte ipsi non habebant peccatum. uere habebant et ipsi, habebant: non irascuntur, quia confitentur. Ego non auderem. Primum ipsum Dominum audi dicentem Apostolis, Sic orate. Quomodo illi sacerdotes sacrificiis conuincebantur, sic isti oratione. Sic orate. Et inter cetera que iussit orare, et hoc posuit: Dimitte nobis debita nostra, sicut et nos dimittimus debitoribus nostris . Quid dicunt Apostoli? Quotidie sibi debita petunt dimitti. Debitores intrant, absoluti exeunt, et ad orationem debitores redeunt. Ista uita non est sine peccato, ut quoties oratur, toties peccata dimittantur.



CAPUT uII.

8. Apostoli etiam post Christi resurrectionem peccato obnoxii. Sed quid dicam? Illi forte quando didicerunt orationem, adhuc infirmi erant. Forte dicet hoc aliquis: Quando illos docuit orationem Dominus iehsu, adhuc paruuli erant, infirmi erant, carnales erant; nondum erant spirituales, qui non habent peccatum. Quid ergo, fratres, facti spirituales orare cessarunt? Debuit ergo Christus dicere, Modo talia orate, et dare spiritualibus alteram orationem. Una est, ipsa est, ipse est qui dedit: ipsam ergo orate in Ecclesia. Sed tollamus controuersiam: quando dicis spirituales esse sanctos Apostolos, quo usque pateretur Dominus carnales erant; hoc es dicturus. Denique quod uerum est, illo pendente trepidauerunt, et tunc desperauerunt Apostoli, quando credidit latro. Petrus ausus est sequi, quando Dominus ad passionem ductus est, ausus est sequi, qui ad  domum peruenit, et in atrio fatigatus est, ad ignem stabat, et friguit: ad ignem stetit, timore frigido congelauit. Interrogatus ab ancilla, negauit Christum semel: interrogatus iterum, negauit: interrogatus tertio, negauit . Deo gratias, quia cessauit interrogatio: si non cessaret interrogatio, diu repeteretur negatio. Ergo posteaquam surrexit, tunc eos confirmauit, tunc facti sunt spirituales. Iam ergo non habebant peccatum? Spirituales Apostoli scribebant spirituales Epistolas, Ecclesiis mittebant: non habebant peccatum, hoc dicis. Non tibi credo, ipsos interrogo. Dicite, sancti Apostoli, posteaquam surrexit Dominus, et confirmauit uos Spiritu sancto misso de celo, cessastis habere peccatum? Dicite nobis, obsecro. Audiamus, ne desperent peccatores, ne desinant rogare Deum, quia non sunt sine peccato. Dicite nobis. Ait unus ipsorum. Et quis? Quem Dominus amplius diligebat, et qui super pectus Domini discumbebat , et regni celorum quod ructuaret secretum bibebat. Ipse eum interrogo: Habetis peccatum, an non? Respondet, et dicit: Si dixerimus quia peccatum non habemus, nos ipsos decipimus, et ueritas in nobis non est. Ioannes autem ille est, qui dixit: In principio erat uerbum, et uerbum erat apud Deum, et Deus erat uerbum . uidete quanta transcenderat, ut perueniret ad uerbum. Talis ac tantus, qui uolauit sicut aquila super nubes, qui mentis serenitate cernebat, In principio erat uerbum: ipse dixit, Si dixerimus quia peccatum non habemus, nos ipsos decipimus, et ueritas in nobis non est. Si autem confessi fuerimus peccata nostra, fidelis et iustus est, ut dimittat nobis peccata nostra, et mundet nos ab omni iniquitate . Ergo orate.



SERMO CXXXuI  . In eamdem lectionem Euangelii Ioannis, de illuminatione ceci nati. Cap. IX.

1. Ceci nati illuminatio. Audiuimus lectionem sancti Euangelii, quam solemus: sed bonum est commoneri; bonum est ab obliuionis ueterno memoriam renouare. Denique uetustissima lectio, quasi noua, nos delectauit. Cecum a natiuitate illuminauit Christus: quid miramini? Saluator est Christus: hoc reddidit beneficio, quod minus fecerat in utero. Quando autem ei oculos minus faciebat, non utique errabat; sed ad miraculum differebat. Dicitis forte: Unde scis? Ab ipso audiui: modo illud dixit; simul audiuimus. Quando enim interrogauerunt eum discipuli eius, et dixerunt, Domine, quis peccauit, iste aut parentes eius, quoniam cecus natus est? quid respondit, mecum audistis: Neque hic peccauit, neque parentes eius; sed ut ostendantur opera Dei in ipso. Ecce quare differebat, quando minus oculus faciebat. Non fecit, quod faceret; non fecit, quod facturum se esse sciebat, quando oportebat. Nec arbitremini,  fratres, parentes eius nullum habuisse peccatum, aut ipsum non, quando natus est, contraxisse originale peccatum, propter quod peccatum remittendum paruuli baptizantur in remissionem peccatorum. Sed cecitas illa non fuit propter peccatum parentum, non fuit propter peccatum ipsius; sed ut manifestarentur opera Dei in ipso. Omnes enim, quando nati sumus, peccatum originale traximus; et tamen non ceci nati sumus. Interroga diligenter: et ceci nati sumus. Quis enim non cecus natus est? sed in corde. Dominus autem iehsu, quia utrumque creauerat utrumque curauit.

2. Ceci error, putantis peccatores non exaudiri. uidistis cecum istum oculis fidei, uidistis etiam ex ceco uidentem: sed audistis errantem. In quo errabat cecus iste, dico: primum quia Christum prophetam putabat, Dei Filium nesciebat. Deinde audiuimus unam responsionem ipsius prorsus falsam: ait enim, Scimus quia peccatores Deus non exaudit. Si peccatores Deus non exaudit, quam spem habemus? Si peccatores Deus non exaudit, utquid oramus, et testimonium peccati nostri tunsione pectoris dicimus? Ubi est certe ille Publicanus, qui cum Phariseo ascendit in templum, et illo Phariseo iactante, uentilante merita sua, ille stans longe, et oculis fixis in terra, et tundens pectus suum, confitebatur peccata sua? Et descendit iste, qui confitebatur peccata sua, iustificatus de templo, magis quam ille Phariseus . Certe peccatores Deus exaudit. Sed ille qui ista dixit, nondum lauerat faciem cordis de Siloa. In oculis eius precesserat sacramentum: sed in corde nondum erat effectum gratie beneficium. Quando lauit faciem cordis sui cecus iste? Quando eum Dominus foras missum a Iudeis, intromisit ad se. Inuenit enim eum, et dixit ei, sicut audiuimus: Tu credis in Filium Dei? Et ille: Quis est, Domine, ut credam in eum? Certe iam uidebat oculis: iam corde? Nondum. Exspectate: modo uidebit. Respondit ei iehsu: Ego sum, qui loquor tecum. Numquid dubitauit? Continuo faciem lauit. Loquebatur enim cum illo Siloa, quod interpretatur missus. Quis est missus, nisi Christus? Qui sepe testatus est dicens, uoluntatem facio Patris mei, qui me misit . Ergo ipse erat Siloa. Accessit corde cecus, audiuit, credidit, adorauit: faciem lauit, uidit.

3. Iudeorum cecitas, calumniantium solui sabbatum a Christo. Illi autem qui eum foras miserunt, ceci remanserunt, quandoquidem Domino calumniabantur, quia sabbatum erat, quando lutum fecit de sputo, et inunxit oculos ceci. Quando enim Dominus uerbo curabat, aperte calumniabantur Iudei. Non enim sabbato operabatur aliquid, quando dicebat, et fiebat. Aperta calumnia erat: iubenti calumniabantur, loquenti calumniabantur; quasi ipsi per sabbatum non loquerentur. Possum dicere quia non solum per sabbatum, sed nullo die loquuntur, quoniam a ueri Dei laudibus recesserunt. Tamen ut dixi, fratres, aperta calumnia erat. Dicebat Dominus homini, Extende manum  tuam: fiebat sanus, et calumniabantur quia per sabbatum curabat . Quid fecit? quid operatus est? quod onus tulit? Sed modo spuere in terram, lutum facere, et homini oculos inungere, operari est. Nemo dubitet, operari erat. Dominus sabbatum soluebat: sed non ideo reus. Quid est quod dixi, Sabbatum soluebat? Lux ipse uenerat, umbras remouebat. Sabbatum enim a Domino Deo preceptum est, ab ipso Christo preceptum, qui cum Patre erat, quando Lex illa dabatur: ab ipso preceptum est, sed in umbra futuri. Nemo ergo uos iudicet in cibo, aut in potu, aut in parte diei festi, aut neomenie, aut sabbatorum, quod est umbra futurorum . uenerat quem uenturum ista nuntiabant. Quid delectant umbre? Iudei, aperite oculos: sol presens est. Nos scimus. Quid scitis, o corde ceci? quid scitis? Quia non est iste homo a Deo, qui sic soluit sabbatum. Sabbatum, miseri, sabbatum ipsum Christus predicauit, quem dicitis non esse a Deo. Sabbatum carnaliter obseruatis, saliuam Christi non habetis. Attendite in terra sabbati etiam saliuam Christi, et intelligetis per sabbatum prophetatum Christum. Sed uos quia saliuam Christi in terra super oculos uestros non habetis, ideo ad Siloam non uenistis, et faciem non lauistis, et ceci remansistis; bono ceci eius, imo iam non ceci nec carne, nec corde. Accepit in sputo lutum, inuncti sunt eius oculi, accessit ad Siloam, lauit faciem, in Christum credidit, uidit, non remansit in illo iudicio ualde terribili: Ego in iudicium ueni in hunc mundum, ut qui non uident, uideant; et qui uident, ceci fiant.

4. Cecitas Iudeorum quomodo Christi aduentu aucta est. Magnus terror! Ut qui non uident, uideant: bene. Saluatoris officium est, professio medicine est, Ut qui non uident, uideant. Quid est, Domine, quod addidisti, Ut qui uident, ceci fiant? Si intelligamus, uerissimum et rectissimum est. Quid est tamen, qui uident? Iudei sunt. Ergo uident? Secundum uerba sua uident: secundum ueritatem non uident. Quid est ergo, uident? uidere se putant, uidere se credunt. uidere enim se credebant, quando contra Christum Legem defendebant. Nos scimus: ergo uident. Quid est, Nos scimus, nisi, nos uidemus? Quid est, quia homo iste non est a Deo, quia sic soluit sabbatum? uidentes sunt: quod Lex dicebat, legebant. Preceptum est enim ut lapidaretur qui solueret sabbatum . Ideo istum dicebant non esse a Deo: sed uidentes ceci erant, quia in iudicium uenit in mundum ille iudex futurus uiuorum et mortuorum. Quare uenit? Ut qui non uident, uideant: qui se non uidere confitentur, illuminentur. Et qui uident, ceci fiant: id est, qui cecitatem suam non confitentur, grauius obdurentur. Denique impletum est, Qui uident, ceci fiant: Legis defensores, Legis tractatores, Legis doctores, Legis intellectores auctorem Legis crucifixerunt. O cecitas! ipsa est que ex parte Isrel facta est. Ut crucifigeretur Christus, et plenitudo Gentium intraret, cecitas ex parte Isrel facta est. Quid est, Ut qui non uident, uideant? Ut plenitudo Gentium intraret, cecitas ex parte Isrel facta est . Totus orbis  cecus iacebat: sed uenit ille, ut qui non uident, uideant; et qui uident, ceci fiant. Ignoratus est a Iudeis, crucifixus est a Iudeis: de sanguine suo collyrium fecit cecis. Duriores facti, ceci facti qui [1 1Kb] se iactabant uidere lucem, crucifixerunt lucem. Quanta cecitas! Lucem occiderunt: sed crucifixa lux cecos illuminauit.

5. Pauli de Legis impotentia et de Iudeorum cecitate testimonium. Audi uidentem, qui cecus erat. Ecce in quam crucem male offenderunt, qui cecitatem suam medico confiteri noluerunt. Remanserat illis Lex. Quid facit Lex sine gratia? O miseri! quid fecit Lex sine gratia. Quid facit terra sine Christi saliua? Quid facit Lex sine gratia, nisi magis reos? Quare? Quia Legis auditores et non factores, ac per hoc peccatores, preuaricatores. Mortuus est puer hospite hominis Dei, et missus est baculus per seruum, et positus est super faciem ipsius, et non reuixit. Quid facit Lex sine gratia? Apostolus iam uidens, iam ex ceco illuminatus, quid dicit? Si enim data esset Lex que posset uiuificare, omnino ex Lege esset iustitia. Intendite: respondeamus, et dicamus: quid est quod dixit? Si data esset Lex que posset uiuificare, omnino ex Lege esset iustitia. Si non poterat uiuificare, ut quid data est? Secutus adiunxit: Sed conclusit Scriptura omnia sub peccato, ut promissio ex fide Iesu Christi daretur credentibus . Promissio illuminationis, promissio dilectionis ex fide Iesu Christi, ut daretur credentibus, Scriptura illa, id est, Lex, conclusit omnia sub peccato. Quid est, conclusit omnia sub peccato? Concupiscentiam nesciebam, nisi Lex diceret, Non concupisces . Quid est, conclusit Scriptura omnia sub peccato? Fecit delictorem etiam preuaricatorem. Nam sanare non potuit peccatorem. Conclusit omnia sub peccato: sed qua spe? Spe gratie, spe misericordie. Accepisti Legem; facere uoluisti [2 1Kb] , non potuisti: a superbia cecidisti, languorem tuum uidisti. Curre ad medicum, laua faciem. Opta Christum, confitere Christum, crede in Christum: accedit Spiritus littere, et eris saluus. Nam si Spiritum littere detrahas, littera occidit: si occidit, ubi spes? Spiritus autem uiuificat .

6. Eliseus baculum premittens, tum ipse ueniens ad suscitandum mortuum, quid adumbret. Accipiat ergo Giezi seruus Elisei baculum, tanquam Legem acceperit seruus Dei Moyses. Accipiat baculum, accipiat, currat, precedat, preueniat, baculum super faciem pueri mortui ponat. Et factum est: accepit, cucurrit, baculum super faciem pueri mortui posuit. Sed utquid? cui baculum? Si data esset Lex que posset uiuificare, puer resuscitatus esset baculo: sed quia conclusit Scriptura omnia sub peccato, adhuc iacet mortuus. Sed quare conclusit omnia sub peccato? Ut promissio ex fide Iesu Christi daretur credentibus. ueniat ergo Eliseus, qui misit baculum per seruum ad conuincendum mortuum: ueniat ipse, ipse ueniat, ipse hospitium mulieris intreat, ascendat ad puerum, inueniat mortuum,  conformet se membris mortui, non mortuus, sed uiuus. Hoc enim fecit: faciem super faciem, oculos super oculos, manus super manus, uestigia super pedes posuit, coarctauit se, contraxit se, cum magnus esset paruum se fecit . Contraxit se; ut ita dicam, minorauit se. Quia cum in forma Dei esset, exinaniuit se, formam serui accipiens . Quid est, conformauit se uiuus mortuo? Quid sit, queritis? Apostolum audite: Misit Deus Filium suum. Quid est, conformauit se mortuo? Hoc dicat, sequatur, et ipse dicat: In similitudinem carnis peccati . Hoc est conformare se mortuo uiuum: uenire ad nos in similitudinem carnis peccati, non in carne peccati. Mortuus iacebat in carne peccati, conformauit se illi similitudo carnis peccati. Mortuus est enim qui quare moreretur non habebat. Mortuus est in mortuis solus liber; quoniam uniuersa caro hominum erat utique caro peccati. Quomodo reuiuisceret, nisi ille qui non habebat peccatum conformans se mortuo, ueniret in similitudinem carnis peccati? O Domine Iesu, passe pro nobis, non pro te, non habens culpam, et sustinens penam [1 1Kb] , ut et culpam soluas et penam.



SERMO CXXXuII [* 1Kb]  . In Euangelii Ioannis caput X, 1-16. De pastore, et mercenario, et fure  .



CAPUT PRIMUM.

1. Sanitas membrorum in unitate et caritate. Non ignorat fides uestra, karissimi, et ita uos didicisse nouimus, docente Magistro de celo, in quo spem uestram posuistis, quia Dominus noster iehsu Christus, qui iam pro nobis passus est et resurrexit, caput est Ecclesie, et est corpus eius Ecclesia, et in eius corpore unitas membrorum et compago caritatis, tanquam sanitas [2 1Kb] exsistit. Quicumque autem in caritate friguerit, infirmatur in corpore Christi. Sed potens est ille, qui iam exaltauit caput nostrum, etiam infirma membra sanare: dum tamen non nimia impietate precidantur, sed hereant corpori donec sanentur. Quidquid enim adhuc heret corpori, non desperate sanitatis est: quod autem precisum fuerit, nec curari, nec sanari potest. Cum ergo sit ille caput Ecclesie, et sit corpus eius Ecclesia, totus Christus et caput et corpus est. Resurrexit iam ille. Caput ergo habemus in celo. Caput nostrum interpellat pro nobis. Caput nostum sine peccato et sine morte, iam propitiat Deum pro peccatis nostris: ut et nos in fine resurgentes, et immutati in gloriam celestem, sequamur caput nostrum. Quo enim caput, et cetera membra. Sed dum hic sumus, membra sumus; ne desperemus, quia secuturi sumus caput nostrum.



CAPUT II.


2. Unitas Christi et membrorum. uidete enim, fratres, dilectionem ipsius capitis nostri. Iam in celo est, et hic laborat, quamdiu hic laborat Ecclesia. Hic Christus esurit, hic sitit, nudus est, hospes est, infirmatur, in carcere est. Quidquid enim hic patitur corpus eius, se dixit pati: et in fine segregans ipsum corpus suum ad dexteram, et reliquos a quibus modo conculcatur segregans ad sinistram, dicturus est his qui sunt ad dexteram: uenite, benedicti Patris mei, percipite regnum quod uobis paratum est ab origine mundi. Quibus meritis? Esuriui enim, et dedistis mihi manducare; et cetera sic exsequitur, tanquam ipse accepisset: usque adeo ut illi non intelligentes respondeant et dicant, Domine, quando te uidimus esurientem, hospitem, et in carcere? Et dicit eis: Cum uni ex minimis meis fecistis, mihi fecistis. Sic etiam in nostro corpore caput sursum est, pedes in terra sunt: tamen in aliqua constipatione et coarctatione hominum, quando tibi aliquis pedem calcat, nonne dicit caput, Calcas me? Nec caput tuum, nec linguam tuam quisquam calcauit: sursum est, in tuto est, nichil ei mali contigit; et tamen quia per connexionem caritatis unitas est a capite usque ad pedes, non se inde lingua separauit, sed dixit, Calcas me: cum eam nemo contigerit. Quomodo ergo lingua, quam nemo contigit, dicit, Calcas me: sic Christus caput, quod nemo calcat, dixit, Esuriui, et dedistis mihi manducare. Et illis qui hoc non fecerunt, dixit: Esuriui, et non dedistis mihi manducare. Et quomodo conclusit? Sic: Ibunt illi in ambustionem eternam, iusti autem in uitam eternam .



CAPUT III.

3. Ianua Christus. Petrus infirmus sibi ipsi ignotus. Cum ergo Dominus nunc loqueretur, dixit se esse pastorem, dixit se esse et ianuam. Utrumque ibi habes: et, Ego sum ianua; et, Ego sum pastor. Ianua est in capite, pastor in corpore. Dicit enim Petro, in quo uno format Ecclesiam: Petre, amas me? Respondit: Domine, amo. Pasce oues meas. Et tertio: Petre, amas me? Contristatus est Petrus, quod eum tertio interrogauit : quasi ille qui uidit conscientiam negatoris, non uideret fidem confitentis. Nouerat illum semper, nouerat illum et quando se Petrus ipse non nouerat. Tunc enim se non nouerat, quando dixit, Tecum ero usque ad mortem: et quam esset infirmus, nesciebat. Quomodo plerumque reuera et infirmis contingit, ut egrotus nesciat quid in illo agatur, medicus autem sciat: cum ille egritudinem ipsam patiatur, medicus non patiatur. Magis dicit medicus quid agatur in altero, quam ille qui egrotat quid agatur in se ipso. Petrus ergo tunc infirmus, Dominus autem medicus. Iste dicebat se habere uires, qui non habebat: ille autem tangens uenam cordis eius, dicebat quod ter eum esset negaturus. Et ita factum est quomodo predixit medicus, non quomodo presumpsit egrotus . Ergo post resurrectionem suam Dominus interrogauit eum, non nesciens quo ille animo confiteretur amorem Christi,  sed ut trina confessione amoris, deleret trinam negationem timoris.



CAPUT Iu.

4. Quid a Petro exigitur. Intrare per ianuam in ouile. Ergo hoc Dominus exigit a Petro, Petre, amas me? quasi, Quid mihi dabis, quid mihi prestabis, quia amas me? Quid erat prestaturus Petrus resurgenti Domino, et eunti in celum, atque sedenti ad dexteram Patris? Quasi diceret, Hoc mihi dabis, hoc mihi prestabis, si amas me, ut pascas oues meas: per ianuam intres, non per aliam partem ascendas. Audistis, cum Euangelium legeretur, Qui intrat per ianuam, pastor est: qui autem ex alia parte ascendit, fur est et latro; et dissipare querit, et spargere, et tollere. Quis est qui intrat per ianuam? Qui intrat per Christum. Quis est iste? Qui imitatur passionem Christi, qui cognoscit humilitatem Christi: ut cum Deus factus sit homo pro nobis, cognoscat se homo non esse Deum, sed hominem. Qui enim uult Deus uideri, cum sit homo, non imitatur illum, qui cum Deus esset, homo factus est. Tibi autem non dicitur, Esto aliquid minus quam es: sed, Cognosce quod es. Cognosce te infirmum, cognosce te hominem, cognosce te peccatorem; cognosce quia ille iustificat, cognosce quia maculosus es. Appareat in confessione tua macula cordis tui, et pertinebis ad gregem Christi. Quia confessio peccatorum inuitat medicum sanaturum: quomodo in egritudine qui dicit, Sanus sum, non querit medicum. Numquid non ad templum ascenderat Phariseus ille et Publicanus? Ille de sua sanitate gloriabatur, iste uulnera sua medico ostendebat. Dicebat enim ille: Deus, gratias ago tibi, quia non sum sicut Publicanus iste. Gloriabatur super alterum. Ergo si Publicanus ille sanus esset, inuideret illi Phariseus; quia non haberet super quem extolleretur. Quomodo ergo uenerat, qui sic inuidebat? Non erat utique sanus: et cum se sanum diceret, non descendit curatus. Ille autem ad terram oculos deiiciens, et non audens in celum tollere, percutiebat pectus suum, dicens: Deus, propitius esto mihi peccatori. Et quid dicit Dominus? Amen dico uobis, quia descendit iustificatus de templo Publicanus, magis quam Phariseus: quia omnis qui se exaltat, humiliabitur; et qui se humiliat, exaltabitur . Qui ergo se exaltant, per alteram partem uolunt ascendere ad ouile: qui autem se humiliant, per ianuam intrant ad ouile. Ideo de illo dixit, intrat: de illo, ascendit. Qui ascendit, uidetis, qui alta petit, non intrat, sed cadit. Ille autem qui se submittit, ut per ianuam intret, non cadit, sed pastor est.



CAPUT u.

5. Tres persone ad ouile uenientes: pastor, fur, mercenarius. Diligendus est pastor, mercenarius tolerandus, cauendus latro. Sed tres personas dixit Dominus, et debemus illas inuestigare in Euangelio; pastoris, mercenarii et furis. Cum legeretur, puto quod animaduertistis, designauit pastorem, designauit mercenarium, designauit furem. Pastorem dixit animam suam ponere pro ouibus et intrare per ianuam. Furem dixit et latronem ascendere per aliam  partem. Mercenarium dixit, lupum uel etiam furem si uideat, fugere; quia non est illi cura de ouibus: mercenarius est enim, non pastor. Ille intrat per ianuam, quia pastor est; ille ascendit per aliam partem, quia fur est: ille uidens eos qui uolunt tollere oues, timet et fugit, quia mercenarius est, quia non est illi cura de ouibus; mercenarius est enim. Si inuenerimus tres istas personas, inuenit Sanctitas uestra et quos diligatis, et quos toleretis, et quos caueatis. Diligendus est pastor, tolerandus est mercenarius, cauendus est latro. Sunt homines in Ecclesia, de quibus dicit Apostolus, qui ex occasione euangelizant, querentes ab hominibus commoda sua , siue pecuniaria, siue honorum uel laudis humane. Quomodolibet uolentes accipere munera euangelizant, et non tam salutem eius querunt cui annuntiant, quam commodum suum. Ille autem qui audit salutem ab eo qui non habet salutem si ei crediderit quem ille annuntiat, neque in illo spem posuerit, per quem illi annuntiatur salus: qui annuntiat, habebit detrimentum; cui annuntiatur, habebit lucrum.



CAPUT uI.

6. Dictum Christi in Phariseos, spectare et ad malos de Ecclesia pastores. Ecclesia una ex Iudeis et Gentibus. Habes Dominum dicentem de Phariseis, Cathedram Moysi sedent . Non eos solos significabat Dominus: quasi uero eos qui crederent in Christum, ad Iudeorum scholam mitteret, ut ibi discerent quemadmodum iter sit ad regnum celorum. Nonne ideo Dominus uenit, ut institueret Ecclesiam, ipsosque Iudeos bene credentes et bene sperantes et bene diligentes segregaret tanquam frumenta a paleis, et faceret unum parietem circumcisionis, cui coniungeretur alius paries ex preputio Gentium, quibus duobus parietibus de diuerso uenientibus esset ipse lapis angularis? Nonne ergo idem Dominus de duabus istis plebibus in uno futuris dixit: Habeo et alias oues, que non sunt ex hoc ouili? Loquebatur autem Iudeis: Oportet me, inquit, et eas adducere, ut sit unus grex, et unus pastor. Ideo due naues erant, unde uocauerat discipulos. Duas ipsas plebes significabant [1 1Kb] , quando miserunt retia, et leuauerunt tantam uim et tantum numerum piscium, ita ut pene retia rumperentur: Et onerauerunt, inquit, duas naues . Due naues significabant unam Ecclesiam, sed de duabus plebibus factam, coniunctam in Christo, quamuis de diuerso uenientem. Hoc significant etiam due uxores, habentes unum uirum Iacob, Lia et Rachel . Has duas significant etiam duo ceci, qui sedebant iuxta uiam, quos Dominus illuminauit . Et si aduertatis Scripturas, in multis locis inuenietis significari duas Ecclesias, que non sunt due, sed una. Ad hoc enim ualet lapis angularis, ut ex duabus faciat unam. Ad hoc ualet ille pastor, ut de duobus gregibus faciat unum. Ergo Dominus docturus Ecclesiam, et habiturus scholam  suam preter Iudeos, sicut modo uidemus, numquid credentes in se, ad Iudeos missurus erat, ut discerent? Sed nomine Phariseorum et Scribarum significauit quosdam in Ecclesia sua futuros, qui dicerent. et non facerent: se autem figurauerat in persona Moysi. Etenim personam eius gerebat Moyses, et uelum ante se ideo ponebat, quando loquebatur populo; quia quamdiu illi in Lege carnalibus gaudiis et uoluptatibus dediti erant, et regnum terrenum querebant, uelamen positum erat contra faciem eorum, ne uiderent Christum in Scripturis. Ablato enim uelamine, posteaquam passus est Dominus, uisa sunt secreta templi. Ideo cum in cruce penderet, scissum est uelum templi a summo usque deorsum : et aperte dicit apostolus Paulus, Cum autem transieris ad Christum, auferetur uelamen. Qui autem non transierit ad Christum, quamuis legat Moysen, uelamen positum est super cor eius, sicut dicit Apostolus . Cum ergo prefiguraret quosdam tales futuros Dominus in Ecclesia sua, quid ait? Scribe et Pharisei cathedram Moysi sedent: que dicunt, facite; sed que faciunt, facere nolite.



CAPUT uII.

7. Clerici mali peruertere nitentes Euangelium, dum exemplo suo laicos ad peccatum trahunt. Quando illud audiunt clerici mali quod in ipsos dicitur, uolunt peruertere. Nam audiui quosdam peruertere uelle istam sententiam. Numquid non, si illis liceret, non delerent illam de Euangelio? Quia uero delere illam non possunt, peruertere illam querunt. Sed adest Domini gratia et misericordia, nec sinit eos facere; quia circumsepsit ueritate sua omnes sententias suas, et librauit; ut quisquis inde aliquid precidere uoluerit, aut inducere male legendo uel interpretando, ille qui cor habet, quod precisum est de Scriptura iungat Scripture, et legat superiora uel inferiora, et inueniet sensum quem uolebat ille male interpretari. Quid ergo putatis dicere istos de quibus dicitur, Que dicunt, facite? Quia reuera laicis dicitur [1 1Kb] . Laicus enim qui uult bene uiuere, cum attenderit clericum malum, quid sibi dicit? Dominus dixit, Que dicunt, facite; que faciunt, facere nolite. Ambulem uiam Domini, non sequar istius mores. Audiam ab illo, non uerba ipsius, sed Dei. Sequar Deum, sequatur ille cupiditatem suam. Quia si uoluero apud Deum sic me defendere, ut dicam, Domine, uidi male uiuentem illum clericum tuum, et ideo male uixi: nonne mihi dicturus est, Serue nequam, non a me audieras, Que dicunt, facite; que autem faciunt, facere nolite? Malus autem laicus, infidelis, non pertinens ad gregem Christi, non pertinens ad frumentum Christi, qui tanquam palea in area toleratur, quid sibi dicit, quando ceperit illum arguere uerbum Dei? Exi: quid mihi loqueris? Ipsi episcopi, ipsi clerici non illud faciunt, et me cogis ut faciam? Querit sibi non patronum ad causam malam, sed comitem ad penam. Nam nunquam eum ille defensurus est in die iudicii, quemeumque malum uoluerit imitari. Quomodo enim diabolus  omnes quos seducit, non seducit cum quibus regnet, sed cum quibus damnetur: sic omnes qui sequuntur malos, comites sibi ad gehennam querunt, non patrocinia ad regnum celorum.



CAPUT uIII.

8. Peruersa interpretatio Euangelii. Quomodo ergo peruertunt isti hanc sententiam, quando illis dicitur male uiuentibus, Merito dictum est a Domino, Que dicunt, facite; que faciunt, facere nolite? Recte dictum est, inquiunt. Dictum est enim uobis, ut que dicimus, faciatis; que autem nos facimus, uos non faciatis. Nos enim offerimus sacrificium, uobis non licet. uidete uersutias hominum: quid dicam? mercenariorum. Nam si pastores essent, ista non dicerent. Ideo Dominus ut os illis clauderet, secutus est, et dixit, Cathedram Moysi sedent: que dicunt, facite; que autem faciunt, facere nolite: dicunt enim, et non faciunt. Quid est ergo, fratres? Si diceret de sacrificio offerendo; diceret, Dicunt enim, et non faciunt? Faciunt enim sacrificium, Deo offerunt. Quid est quod dicunt, et non faciunt? Audi quid sequatur: Alligant enim onera grauia et importabilia, et imponunt ea super ceruices hominum, que ipsi uno digito nolunt tangere . Aperte exprobrauit, descripsit et ostendit. Sed illi quando sic uolunt peruertere sententiam, ostendunt quia nichil querunt in Ecclesia, nisi commoda sua; nec Euangelium legerunt: si enim nossent ipsam paginam, et totum legissent, nunquam hoc dicere auderent.

9. Malos pastores esse in Ecclesia similes Phariseorum. Pastor quis mercenarius, quis castus. Uxor casta. Sed apertius attendite, quia habet tales Ecclesia. Ne quis dicat nobis: Prorsus de Phariseis dixit, de Scribis dixit, de Iudeis dixit: nam tales non habet Ecclesia. Qui sunt ergo illi, de quibus omnibus Dominus dicit: Non omnis qui mihi dicit, Domine, Domine, intrabit in regnum celorum? Et addidit: Multi dicent mihi in illa die, Domine, Domine, nonne in tuo nomine prophetauimus, et in nomine tuo uirtutes multas fecimus, et in nomine tuo manducauimus et bibimus? Numquid in nomine Christi, Iudei faciunt ista? Certe manifestum est quia de his dicit qui nomen Christi habent. Sed quid sequitur? Tunc dicam illis: Nunquam uos cognoui. Recedite a me, omnes qui operamini iniquitatem . Audi Apostolum gementem de talibus. Dicit alios annuntiare Euangelium per caritatem, alios per occasionem: de quibus dicit, Annuntiant Euangelium non recte . Rem rectam, sed ipsi non recti. Quod annuntiant, rectum est; sed qui annuntiant, non sunt recti. Quare non est rectus? Quia aliud querit in Ecclesia, non Deum querit. Si Deum quereret, castus esset; quia legitimum maritum anima Deum habet. Quisquis a Deo preter Deum aliquid querit, non caste Deum querit. uidete, fratres: si uxor amet maritum quia diues est; non est casta. Non enim maritum amat, sed aurum mariti. Si autem maritum amat, et nudum amat, et pauperem amat. Si enim propterea amat, quia diues est; quid, si  proscribatur et subito egens remaneat?  Renuntiat illi forte; quia quod amabat, non maritus erat, sed res eius. Si autem uere maritum amat, etiam pauperem plus amat; quia cum misericordia amat.



CAPUT IX.

10. Deus caste querendus. Et tamen, fratres, Deus noster nunquam pauper esse potest. Diues est, ipse fecit omnia, celum et terram, mare et Angelos. Quidquid uidemus, quidquid non uidemus in celo, ipse fecit. Sed tamen non diuitias amare debemus, sed eum qui fecit illas. Non enim tibi promisit nisi se. Inueni aliquid pretiosius, et hoc tibi dabit. Pulchra est terra, celum et Angeli: sed pulchrior est qui fecit hec. Qui ergo annuntiant Deum, amantes Deum; qui annuntiant Deum, propter Deum, pascunt oues, et non sunt mercenarii. Ipsam castitatem exigebat ab anima Dominus noster iehsu Christus, quando dicebat Petro, Petre, amas me? Quid est, Amas me? Castus es? Non est cor tuum adulterum? Non tua queris in Ecclesia, sed mea? Si ergo talis es, et amas me, pasce oues meas . Non enim eris mercenarius, sed eris pastor.

11. Mercenarii quomodo utiles. Pastores pauci, mercenarii multi. Illi autem non caste annuntiabant, de quibus gemit Apostolus. Sed quid dicit? Quid enim? dum omni modo, siue occasione, siue ueritate Christus annuntietur . Permisit ergo esse mercenarios. Pastor ueritate Christum annuntiat, mercenarius occasione Christum annuntiat, aliud querens. Tamen et ille Christum annuntiat, et ille Christum. Audi uocem pastoris Pauli: Siue occasione, siue ueritate Christus annuntietur. Ipse pastor uoluit habere mercenarium. Faciunt enim ubi possunt, utiles sunt quantum possunt. Quando autem ad alios usus querebat Apostolus, cuius uias imitarentur infirmi: Misi uobis, inquit, Timotheum, qui uos commonefaciat uias meas . Et quid ait? Misi pastorem qui uos commoneret uias meas: id est, qui quomodo ego ambulo, et ipse ambulat. Et mittens pastorem, quid ait? Neminem enim habeo tam unanimem, qui sincera affectione pro uobis sollicitus sit. Nonne cum illo erant multi? Sed quid sequitur? Omnes enim sua querunt, non que sunt Iesu Christi : id est, Ego uobis pastorem mittere uolui; nam multi mercenarii sunt: sed non oportuerat ut mercenarius mitteretur. Ad alias res et negotia peragenda mittitur mercenarius: ad illas autem quas tunc uolebat Paulus, pastor erat necessarius. Et uix inuenit unum pastorem inter multos mercenarios: quia pauci pastores, multi mercenarii. Sed quid dicitur de mercenariis? Amen dico uobis, perceperunt mercedem suam . De pastore autem quid ait Apostolus? Quisquis autem mundauerit se ab huiusmodi, erit uas in honorem sanctificatum, et utile Domino, ad omne opus bonum paratum semper . Non ad quasdam res paratum, et ad quasdam non paratum; sed ad omne bonum opus paratum. Hec de pastoribus dixi.



CAPUT X.

12. Mercenarius fugiens, Donatiste, lupi et latrones. De mercenariis autem iam dicemus. Mercenarius quando uidet lupum insidiantem ouibus, fugit. Hoc Dominus dixit. Quare? Quia non est ei  cura de ouibus. Tamdiu ergo est utilis mercenarius, quamdiu non uidet lupum, quamdiu non uidet furem et latronem: cum autem uiderit, fugit. Et quis est de mercenariis, qui non fugit [1 1Kb] de Ecclesia, quando uidet lupum et latronem? Abundant lupi, abundant latrones. Ipsi sunt qui ascendunt per alteram partem. Qui sunt isti qui ascendunt? Qui de parte Donati uolunt depredari oues Christi, ipsi per alteram partem ascendunt. Non per Christum intrant: quia non sunt humiles. Quia superbi sunt, ascendunt. Quid est, ascendunt? Extolluntur. Unde ascendunt? Per alteram partem: unde de parte dici uolunt. Qui in unitate non sunt, de altera parte sunt, et de ipsa parte ascendunt, id est, extolluntur, et uolunt tollere oues. Quomodo ascendunt, uidete. Nos, inquiunt, sanctificamus, nos iustificamus, nos facimus iustos. Ecce quo ascenderunt [2 1Kb] . Sed qui se exaltat, humiliabitur . Potens est Dominus Deus noster humiliare eos. Lupus autem diabolus est: insidiatur ut decipiat, et qui illum sequuntur; nam dictum est, quod induti quidem pellibus ouium, intus autem sunt lupi rapaces . Si uiderit mercenarius aliquem loqui praua [3 1Kb] , aut sentire secundum perniciem anime sue, aut aliquid facere sceleratum et obscenum, et tamen quia uidetur habere alicuius momenti personam in Ecclesia, unde si sperat commoda, mercenarius est.: et cum uidet hominem perire in peccato, uidet illum sequi lupum, uidet illius guttur morsu trahi ad supplicium; non illi dicit, Peccas; non illum obiurgat, ne perdat commoda sua. Hoc est ergo, Cum uiderit lupum, fugit: non illi dicit, Scelerate facis. Non corporis, sed anime hec fuga est. Quem uides corpore stare, fugit animo, cum uidet peccatorem, et non illi dicit, Peccas; cum etiam consilium cum illo habet.



CAPUT XI.

13. Uua de spinis quomodo legatur. Fratres mei, numquid non ascendit aliquando aut presbyter aut episcopus, et non dicit aliud de superiore loco, nisi ne rapiantur res aliene, ne fraudes fiant, ne scelera admittantur? Non possunt dicere aliud, qui cathedram Moysi sedent, et ipsa de illis loquitur, non ipsi. Quid est ergo, Numquid colligunt de spinis uuas, aut de tribulis ficus? et, Omnis arbor ex fructu cognoscitur ? Phariseus potest bona loqui? Phariseus spina est: quomodo de spina lego uuam? Quia tu, Domine, dixisti, Que dicunt, facite; que autem faciunt, facere nolite. De spinis me iubes uuam decerpere, cum dixeris, Numquid colligunt de spinis uuam? Respondet tibi Dominus: Non iussi te de spinis uuam legere; sed uide, attende bene, ne forte, ut fieri solet, uitis cum circumerrat per terram, inuoluta sit in spinis. Nam aliquando inuenimus illud, fratres mei, uitem positam super caricem, quia ibi habet sepem spinosam, extendit palmites suos, et inserit in sepem spinosam, et pendet  inter spinas botrus; et qui uidet botrum carpit, non tamen de spinis, sed de uite, que circumplexa est spinis. Sic ergo illi spinosi sunt: sed sedendo in cathedra Moysi, inuoluit eos uitis, et pendent ad eos botri, id est, uerba bona, precepta bona. Tu lege uuam, non te pungit spina, quando legis, Que dicunt, facite; sed que faciunt, facere nolite. Pungit autem te spina, si quod faciunt facis. Ut ergo legas uuam, et non inhereas spinis, Que dicunt, facite; sed que faciunt, facere nolite. Facta ipsorum spine sunt, uerba ipsorum uua est, sed de uite, id est, de cathedra Moysi.

14. Mercenarii fugientes, dum iniquis fauent. Augustinus non mercenarius. Fugiunt ergo isti, quando uident lupum, quando uident latronem. Hoc autem dicere ceperam, quia de loco superiore non possunt dicere isti, nisi, Bene facite, nolite periurare, nolite fraudare, nolite aliquem circumuenire. Aliquando autem sic uiuunt, ut de tollenda aliena uilla, cum episcopo consilium habeatur, et petatur ab ipso tale consilium. Aliquando nobis contigit, experti dicimus: nam non crederemus. Multi a nobis consilia mala petunt, consilia mentiendi, circumueniendi; putantes quia placent nobis. Sed in nomine Christi, si Domino placet quod dicimus, nullus talis nos tentauit, et inuenit quod uolebat in nobis [1 1Kb] . Quia si uult ipse qui nos uocauit, pastores sumus, non mercenarii. Sed quid ait Apostolus? Mihi minimum est ut a uobis iudicer, aut ab humano die: sed neque ego meipsum iudico. Nihil enim mihi conscius sum; sed non in hoc iustificatus sum. Qui autem iudicat me, Dominus est . Non ideo bona est conscientia mea, quia uos illam laudatis. Quid enim laudatis, quod non uidetis? ille laudet, qui uidet: ille etiam corrigat, si quid ibi uidet quod eius oculos offendit. Quia et nos non dicimus perfecte nos sanos: sed tundimus pectus nostrum, et dicimus Deo, Propitius esto, ne peccem. Tamen puto, coram illo enim loquor, nichil aliud a uobis querens nisi salutem uestram; et gemimus plerumque in peccatis fratrum nostrorum, et uim patimur [2 1Kb] , et torquemur animo, et aliquando corripimus illos: imo nunquam non corripimus. Testes sunt omnes qui recordantur quod dico, quoties sunt a nobis correpti fratres peccantes, et uehementer correpti.



CAPUT XII.

15. De ouibus que ratio reddenda a pastore. Modo consilium nostrum tracto cum Sanctitate uestra. In nomine Christi plebs Dei estis, plebs catholica estis, membra Christi estis: Non estis diuisi ab unitate. Communicatis membris Apostolorum, communicatis memoriis sanctorum martyrum, diffusorum per orbem terrarum, et pertinetis ad curam nostram, ut rationem de uobis bonam reddamus. Tota autem ratio nostra que est, scitis. Domine, scis quia dixi, scis quia non tacui, scis quo animo dixi, scis quia fleui tibi, cum dicerem, et non audirer.  Ipsa puto quod integra ratio nostra est. Securos enim nos fecit Spiritus sanctus per Ezechielem prophetam. Nostis ipsam lectionem de speculatore: Fili, ait, hominis, speculatorem posui te domui Isrel: si me dicente ad impium, Impie, morte morieris, non dixeris: hoc est, ergo enim tibi dico, ut dicas; si non annuntiaueris: ueneritque gladius, et tulerit eum, id est, quod minatus sum peccatori; ille quidem impius in impietate sua morietur, sanguinem autem eius de manu speculatoris requiram. Quare? Quia non dixit. Si autem speculator uiderit gladium uenientem, et cecinerit tuba, ut fugiat; et non se obseruauerit; id est, non se correxerit, ut non eum inueniat in supplicio, quod minatur Deus; ueneritque gladius, et tulerit aliquem; ille quidem impius in iniquitate sua mortuus est: tu autem, inquit, animam tuam liberasti . Et in illo loco Euangelii quid aliud dicit seruo? cum diceret, Domine, sciebam te molestum siue durum hominem, quia metis ubi non seminasti, et colligis ubi non sparsisti; et timens abii, et abscondi talentum tuum in terra: ecce habes quod tuum est. Et ille: Serue, inquit, nequam et piger, magis quia me sciebas molestum et durum esse, metere ubi non seminaui, et colligere ubi non sparsi, ipsa auaritia mea debuit te docere quia lucrum quero de pecunia mea. Oportuit te ergo ut dares pecuniam meam nummulariis et ego ueniens cum usuris exegissem quod meum est . Numquid dixit, Dares et exigeres? Nos ergo, fratres, damus; ueniet ille qui exigat. Orate, ut paratos nos inueniat.



SERMO CXXXuIII [* 1Kb]  . De uerbis Euangelii Ioannis, Ego sum pastor bonus. etc., contra Donatistas. Cap. X, u\. 11-16  .



CAPUT PRIMUM.

1. Bonus pastor cur commendatus in singulari. Audiuimus Dominum Iesum commendantem nobis boni pastoris officium. In qua commendatione admonuit nos utique, ut intelligi datur, bonos esse pastores. Et tamen ne intelligeretur peruerso modo multitudo pastorum: Ego sum, inquit, pastor bonus. Et unde sit pastor bonus, consequenter ostendit: Pastor, inquit, bonus animam suam ponit pro ouibus. Mercenarius autem, et qui non est pastor, uidet lupum uenientem, et fugit: quoniam non est ei cura de ouibus; mercenarius est enim. Pastor ergo bonus Christus. Quid Petrus? Nonne bonus pastor? nonne et ipse animam pro ouibus posuit? Quid Paulus? Quid ceteri Apostoli? Quid eorum tempora consequentes beuti episcopi martyres? Quid etiam sanctus iste Cyprianus? Nonne omnes pastores boni; non mercenarii, de quibus dicitur, Amen dico uobis, perceperunt mercedem suam . Omnes ergo isti pastores boni, non solum quia sanguinem fuderunt,  sed quia pro ouibus fuderunt. Non enim fuderunt elatione, sed caritate.



CAPUT II.

2. Martyrium sine caritate nichil prodest. Nam et apud hereticos, qui propter iniquitates et errores suos aliquid molestiarum perpessi fuerint, nomine martyrii se iactant, ut hoc pallio dealbati facilius furentur, quia lupi sunt. Si autem scire uultis in quo numero habendi sunt, pastorem bonum Paulum apostolum audite: quoniam non omnes qui corpora sua in passione etiam ignibus tradunt, estimandi sunt sanginem fudisse pro ouibus, sed potius contra oues. Si linguis, inquit, hominum loquar et Angelorum, caritatem autem non habeam, factus sum uelut eramentum sonans, aut cymbalum tinniens. Si sciero omnia sacramenta, et habuero omnem prophetiam, et omnem fidem, ita ut montes transferam, caritatem autem non habeam, nichil sum. Magna ergo res est postremo fides montes transferens. Illa quidem magna sunt: sed si ego hec sine caritate habeam, inquit, non illa, sed ego nichil sum. Sed adhuc istos non tetigit, qui falso martyrii nomine in passionibus gloriantur. Audite ut eos tangat, imo potius ut transfodiat. Si distribuero, inquit, omnia mea pauperibus, et tradidero corpus meum ut ardeam. Iam ipsi sunt [1 1Kb] . Sed uide quid sequitur: Charitatem autem non habeam, nichil mihi prodest . Ecce uenitur ad passionem, ecce uenitur et ad sanguinis fusionem, uenitur et ad corporis incensionem: et tamen nichil prodest, quia caritas deest. Adde caritatem, prosunt omnia: detrahe caritatem, nichil prosunt cetera.



CAPUT III.

3. Charitas quantum bonum. Quale bonum est caritas ista, fratres? Quid pretiosius? quid luminosius? quid firmius? quid utilius? quid securius? Multa sunt Dei dona, que tamen habent et mali, qui dicturi sunt, Domine, in nomine tuo prophetauimus, in nomine tuo demonia eiecimus, in nomine tuo uirtutes multas fecimus. Nec respondebit ille, Non fecistis. Non enim in conspectu tanti iudicis mentiri audebunt, aut iactare que non fecerunt. Sed quia caritatem non habuerunt, respondebit omnibus illis: Non noui uos . Quomodo autem habet uel exiguam caritatem, qui etiam conuictus non amat unitatem? Hanc Dominus unitatem commendans pastoribus bonis [2 1Kb] , noluit multos appellare pastores. Neque enim, ut dixi iam, non erat pastor bonus Petrus, Paulus, Apostoli ceteri, et posteriores sancti episcopi, beatusque Cyprianus. Omnes hi pastores boni: et tamen ille pastoribus bonis non commendauit pastores bonos, sed pastorem bonum. Ego sum, inquit, pastor bonus.



CAPUT Iu.

4. Petrum aliosque existere pastores bonos. Interrogemus Dominum qualicumque sensu, et humillima disceptatione cum tanto patrefamilias colloquamur. Quid dicis, Domine, bone pastor?  Tu enim bonus pastor, qui bonus agnus; idem pastor et pascua, idem agnus et leo. Quid dicis? Audiamus, et adiuua ut intelligamus. Ego sum, inquit, pastor bonus. Quid Petrus? Aut non pastor, aut malus? uideamus si non pastor. Amas me? Tu ei dixisti, Domine, Amas me? et respondit, Amo. Et tu ei, Pasce oues meas. Tu, tu Domine, interrogatione tua, firmamento oris tui, amatorem fecisti pastorem. Pastor est ergo, cui pascendas oues credidisti. Ipse commendasti, pastor est. uideamus iam utrum non bonus. Ipsa id interrogatione et responsione eius inuenimus. Quesisti, utrum amet te: respondit, Amo. uidisti cor, quia uerum respondit. Non est ergo bonus, qui amat tantum bonum? Unde illa responsio ex intimis prolata uisceribus? Unde ille Petrus testes oculos tuos habens in corde suo, contristatus quod eum non solum semel, sed iterum et tertio interrogasti, ut trina confessione amoris, deleret trinum peccatum negationis; unde ergo contristatus, quod sepe interrogatus esset ab eo qui sciret quod interrogabat, et donauerat quod audiebat; unde contristatus, talia uerba retulit: Domine, tu scis omnia, ipse nosti quoniam te amo ? Itane ille talia confitens, imo profitens mentiretur? ueraciter ergo respondit amorem tuum, et de intimo corde protulit amantis uocem. Tu autem dixisti: Bonus homo de bono thesauro cordis sui profert bona . Ergo et pastor, et bonus pastor: nichil quidem ad potestatem ac bonitatem pastoris pastorum; sed tamen etiam ipse et pastor, et bonus: et ceteri tales pastores boni.



CAPUT u.

5. Unus tamen bonus pastor Christus. Quid est ergo, quod pastoribus bonis commendas unum pastorem, nisi quia in uno pastore doces unitatem? Ex exponit apertius ipse Dominus per ministerium nostrum, ex ipso Euangelio commemorans Charitatem uestram, et dicens, Audite quid commendaui, Ego sum pastor bonus, dixi: quia omnes ceteri, omnes pastores boni membra mea sunt. Unum caput, unum corpus, unus Christus. Ergo et pastor pastorum, et pastores pastoris, et oues cum pastoribus sub pastore [1 1Kb] . Quid sunt hec, nisi quod dicit Apostolus: Sicut enim corpus unum est, et membra habet multa; omnia autem membra corporis cum sint multa, unum est corpus: sic et Christus ? Ergo si sic et Christus, merito Christus in se habens omnes pastores bonos, unum commendat dicens, Ego sum pastor bonus. Ego sum, unus sum, mecum omnes in unitate unum sunt. Qui extra me pascit, contra me pascit. Qui mecum non colligit, spargit. Ergo audite ipsam unitatem uehementius commendatam: Habeo, inquit, alias oues, que non sunt de hoc ouili. Loquebatur enim primo ouili de genere carnis Isrel. Erant autem alii de genere fidei ipsius Isrel, et extra erant adhuc, in Gentibus erant, predestinati, nondum congregati. Hos nouerat qui predestinauerat:  nouerat qui redimere sanguine suo fuso uenerat. uidebat eos, nondum uidentes eum: nouerat eos, nondum credentes in eum. Habeo, inquit, alius oues, que non sunt de hoc ouili: quia non sunt de genere carnis Isrel. Sed tamen non erunt extra hoc ouile, quia oportet me eas adducere, ut sit unus grex et unus pastor.



CAPUT uI.

6. Sponse ad Christum affectus. Merito huic pastori pastorum, amata eius, sponsa eius, pulchra eius, sed ab ipso pulchra facta, prius peccatis feda, post indulgentia et gratia formosa, loquitur amans et ardens in eum, et dicit ei, Ubi pascis? Et uidete quemadmodum, quo affectu hic erigatur amor spiritualis. Melius multo isto affectu delectantur, qui aliquid ex huius amoris dulceduine gustauerunt. Illi hoc bene audiunt, qui amant Christum. In ipsis enim hoc, et de ipsis cantat Ecclesia in Canticis canticorum: qui amant Christum, quasi fedum, et solum formosum. uidimus enim eum, inquit, et non habebat speciem neque decorem . Talis in cruce apparuit, talem se spinis coronatus exhibuit, fedum et sine decore, quasi amissa potentia; quasi non Filium Dei. Talis uisus est cecis. Ex persona quippe Iudeorum hoc dixit Isaias, uidimus eum, et non habebat speciem neque decorem. Quando dicebatur, Si Filius Dei est, descendat de cruce. Alios saluos fecit, se ipsum non potest. Et percutientes de calamo in caput, Prophetiza nobis, Christe, quis te percussit ? Quia non habebat speciem neque decorem. Talem, Iudei, uidebatis. Quia cecitas ex parte Isrel facta est, donec plenitudo Gentium intraret , donec alie oues uenirent. Quia ergo cecitas facta est, ideo decorum sine decore uidistis. Si enim cognouissetis, nunquam Dominum glorie crucifixissetis . Fecistis autem, quia non cognouistis. Et tamen ille qui uos quasi fedos tolerauit; pro uobis formosus orauit: Pater, inquit, ignosce illis, quia nesciunt quid faciunt . Si enim sine decore, quid est quod amat ista, que dicit, Annuntia mihi, quem dilexit anima mea? Quid est quod amat? quid est quod ardet, quid est quod tantum ne ab illo aberret, timet? quid est quod tantum delectatur in ipso, cui sola pena est esse sine ipso? Quid esset unde amaretur, nisi formosus esset? uerum quomodo illa sic amaret, si ille illi sic appareret, quomodo cecis persequentibus, et quid faciant nescientibus? Qualem ergo illa amauit? Speciosum forma pre filiis hominum. Speciosus forma pre filiis hominum, diffusa est gratia in labiis tuis . Ergo de ipsis labiis tuis annuntia mihi, quem dilexit anima mea. Annuntia, inquit, mihi, o quem dilexit, non caro mea, sed anima mea. Annuntia mihi ubi pascis, ubi cubas in meridie: ne forte fiam sicut operta super greges sodalium tuorum  .



CAPUT uII.

7. Sponse uerba ut intelligenda. Sodales, quasi simul edales. Obscurum uidetur, obscurum est: quia thalami sacri mysterium est. Ipsa enim  dicit, Introduxit me rex in cubiculum suum. Talis cubiculi hoc secretum est. Sed uos qui ab isto cubiculo profani non estis, audite quod estis, et dicite cum illa, si amatis cum illa: amatis autem cum illa, si estis in illa. Dicite omnes, et tamen una dicat, quia unitas dicit: Annuntia mihi, quem dilexit anima mea. Erat enim illis in Deum una anima et cor unum . Annuntia mihi ubi pascis, ubi cubas in meridie. Quid significat meridies? Magnum feruorem magnumque splendorem. Ergo notum fac mihi qui sint sapientes tui, spiritu feruentes, et doctrina fulgentes. Dexteram tuam notam fac mihi, et eruditos corde in sapientia . Ipsis inheream in corpore tuo, ipsis socier, cum ipsis te fruar. Dic mihi ergo, annuntia mihi ubi pascis, ubi cubas in meridie; ne incurram in eos qui alia de te dicunt, alia de te sentiunt; alia de te credunt, alia de te predicant: et greges suos habent, et sodales tui sunt; quia de mensa tua uiuunt, et mense tue Sacramenta pertractant. Sodales enim dicti sunt, quod simul edant, quasi simul edales. Tales exprobrantur in Psalmo: Si enim inimicus meus super me magna locutus fuisset, abscondissem me utique ab eo: et si is qui oderat me, super me magna locutus fuisset absconderem me utique ab eo. Tu uero, unanimis meus, dux meus, et notus meus, qui simul mecum dulces capiebas cibos, in domo Dei ambulauimus cum consensu . Quare contra domum Domini modo cum dissensu, nisi quia ex nobis exierunt, sed non erant ex nobis ? Ideo, o tu, quem dilexit anima mea, ne in tales incidam, sodales tuos, sed quales fuerunt sodales Samson, non seruantes amico fidem, sed uolentes eius corrumpere uxorem . Ergo ne in tales incurram, ne fiam super eos, id est, incidam in eos, uelut operta, uelut latens et obscura, non uelut in monte constituta. Annuntia ergo mihi, o quem dilexit anima mea, ubi pascis, ubi cubas in meridie; qui sunt sapientes et fideles, in quibus maxime requiescis: ne forte sicut latens incurram in greges, non tuos, sed sodalium tuorum. Nam tu Petro non dixisti, Pasce oues tuas; sed, Pasce oues meas .



CAPUT uIII.

8. Sponsi responsum. Respondeat ergo amate huic pastor bonus, et speciosus forma pre filiis hominum: respondeat ei quam formosam fecit ex filiis hominum. Audite quid respondeat, intelligite; cauete quod terret, amate quod monet. Quid ergo respondet? Quam non blande, sed blanditiis seueritatem reddit. Corripit, ut constringat, ut seruet. Nisi cognoueris temetipsam, inquit, o pulchra inter mulieres: quamtumlibet enim sint alie pulchre donis uiri tui, hereses sunt; ornatu non uisceribus pulchre sunt, foris et extrinsecus nitent, nomine iustitie se dealbant: Omnis autem pulchritudo filie regis intrinsecus . Nisi ergo cognoueris temetipsam, quia una es, quia per omnes gentes es, quia casta es, quia colloquio peruerso malorum sodalium corrumpi non debes. Nisi cognoueris temetipsam, quia recte te mihi desponsauit ille uirginem  castam exhibere Christo; recteque mihi te ipsam exhibeas, ne malis colloquiis, sicut serpens Euam seduxit astutia sua, sic et tui sensus corrumpantur a castitate mea . Nisi ergo talem cognoueris temetipsam, exi tu; exi. Aliis enim dicturus sum, Intra in gaudium Domini tui . Tibi non dicam, Intra: sed, Exi; ut sis inter eos qui ex nobis exierunt. Exi tu. Sed nisi cognoueris temetipsam, tunc exi. Si autem cognoueris temetipsam, intra. Si autem non cognoueris, exi tu in uestigiis gregum, et pasce hedos tuos in tabernaculis pastorum . Exi in uestigiis, non gregis, sed gregum: et pasce, non sicut Petrus oues meas, sed hedos tuos: in tabernaculis, non pastoris, sed pastorum; non unitatis, sed dissensionis; non ibi posita, ubi est unus grex et unus pastor. Confirmata est, edificata est, amata fortior facta est, parata mori pro uiro, et uiuere cum uiro.



CAPUT IX.

9. Sponse uerba praue usurpata a Donatistis. Hec uerba que commemorauimus de sanctis Canticis canticorum, de sponsi et sponse epithalamio quodam: spirituales enim nuptie sunt, in quibus nobis magna castitate uiuendum est; quia Ecclesie concessit Christus in spiritu, quod mater eius habuit [1 1Kb] in corpore, ut et mater et uirgo sit: hec ergo uerba Donatiste accipiunt ad sensum suum peruersum multo aliter. Et quemadmodum non tacebo, et quid eis respondeatis, adiuuante Domino, quantum potero, breuiter admonebo. Cum eos urgere ceperimus luce unitatis Ecclesie diffuse toto orbe terrarum, et poposcerimus ut ostendant ipsi de Scripturis aliquod testimonium, ubi Deus predixit in Africa futuram Ecclesiam, quasi perditis ceteris gentibus; hoc solent testimonium in ore habere, et dicere: Africa in meridie est; interrogans ergo, inquiunt, Ecclesia Dominum ubi pascat, ubi cubet; respondet ille, In meridie: ut quasi uox interrogantis sit, Annuntia mihi, quem dilexit anima mea, ubi pascas, ubi cubes; et uox quasi respondentis, In meridie, hoc est, in Africa. Si ergo que interrogat, Ecclesia est, et Dominus ubi pascit respondet, in Africa, quia in Africa erat Ecclesia: que interrogat, non erat in Africa. Annuntia, inquit, mihi, quem dilexit anima mea, ubi pascas, ubi cubes; et respondet ille cuidam Ecclesie preter Africam, In meridie, in Africa cubo, in Africa pasco, quasi in te non pasco [2 1Kb] . Porro si que interrogat, Ecclesia est, quod nullus ambigit, quod nec ipsi contradicunt; et audiunt nescio quid de Africa: hec ergo que interrogat preter Africam est; et quia Ecclesia est, est preter Africam Ecclesia.



CAPUT X.

10. Refelluntur Donatiste. Ecce accipio in meridie esse Africam: quanquam magis in meridie sub sole medii diei Aegyptus quam Africa. Illic autem in Aegypto, quomodo pastor est iste, qui norunt agnoscunt: qui non norunt, requirant quam magnam illic gregem colligat, quantam numerositatem  sanctorum atque sanctarum habeat contemnentium penitus mundum. Grex ille tantum creuit, ut etiam inde superstitiones expulerit. Ut ergo omittam, quomodo inde omnem idolorum superstitionem, que illic ualida fuerat, crescendo [1 1Kb] fugauerit: accipio quod dicitis, o sodales mali; accipio prorsus, assentio Africam in meridie esse, et Africam significatam in eo quod dictum est, Ubi pascis, ubi cubas in meridie? Sed et uos eque [2 1Kb] attendite adhuc ista uerba sponse esse, nondum sponsi. Adhuc sponsa dicit, Annuntia mihi, quem dilexit anima mea ubi pascis, ubi cubas in meridie, ne forte fiam sicut operta. Surde, cece, si in meridie uides Africam, quare in operta non intelligis feminam? Annuntia mihi, dicit, quem dilexit anima mea. Utique uirum alloquitur, cum dicit, quem dilexit. Quomodo si diceret, Annuntia mihi, quam dilexit anima mea; intelligeremus sponsum hec loqui ad sponsam: sic cum audis, Annuntia mihi, quem dilexit anima mea ubi pascis, ubi cubas; illuc adde, ad huius uerba pertinent et que sequuntur, in meridie. Quero ubi pascas in meridie, ne forte fiam sicut operta super greges sodalium tuorum. Audio prorsus, accipio de Africa quod intelligis; in meridie, ipsa significata est. Sed Ecclesia Christi, sicut intelligis, transmarina alloquitur sponsum suum, timens errorem incidere Africanum. O quem dilexit anima mea, annuntia mihi, doce me. Audio enim in meridie, id est, in Africa, duas esse partes, imo multas concisiones. Annuntia ergo mihi ubi pascis, que oues ad te pertinent, quod ouile illic me iubes amare, cui me debeo sociare. Ne forte fiam uelut operta. Illudunt enim quasi latenti, insultant quasi perdite, quasi nusquam alibi existenti. Ne ergo quasi operta, quasi latens fiam super greges, id est, super congregationes hereticorum, sodalium tuorum, Donatistarum, Maximianistarum, Rogatistarum, ceterarumque pestium [3 1Kb] extra colligentium; et ideo spargentium; rogo te, annuntia mihi, si illic pastorem meum requiram, ut non in gurgitem rebaptizationis incurram. Hortor uos, obsecro uos per sanctitatem talium nuptiarum, amate hanc Ecclesiam, estote in tali Ecclesia, estote talis Ecclesia: amate pastorem bonum, uirum tam pulchrum, neminem fallentem, neminem perire cupientem. Orate et pro dispersis ouibus: ueniant et ipsi, agnoscant et ipsi, ament et ipsi; ut sit unus grex et unus pastor. Conuersi ad Dominum, etc.



SERMO CXXXIX [* 1Kb]  . De uerbis Euangelii Ioannis, Ego et Pater unum sumus. Cap. X, u\. 30.



CAPUT PRIMUM.

1. Christus quomodo Dei Patris Unicus. Dominus Deus, iehsu Christus, Filius De. unicus, natus de Deo Patre sine aliqua matre, et natus de uirgine matre sine homine patre,  audistis quid dixerit: Ego et Pater unum sumus. Sic accipite hoc, sic credite, ut mereamini intelligere. Fides enim debet precedere intellectum, ut sit intellectus fidei premium. Propheta enim apertissime dixit, Nisi credideritis, non intelligetis . Quod ergo simpliciter predicatur, credendum est: quod subtiliter disputatur, intelligendum est. Primitus ergo ad imbuendas uestras mentes per fidem predicamus uobis Christum Dei Patris unicum. Quare additur, Unicum? Quia cuius est Unicus multos filios habet gratia. Ceteri ergo omnes sancti filii Dei sunt gratia, solus ille natura. Qui gratia filii sunt, non sunt quod Pater. Denique nullus sanctorum ausus est dicere, quod ille Unicus ait, Ego et Pater unum sumus. Numquid non Pater est et noster? Si non est Pater noster, quomodo dicimus orantes, Pater noster qui es in celis ? Sed nos filii sumus, quos uoluntate sua filios fecit, non ex natura sua filios genuit. Genuit quidem et nos, sed quomodo dicitur, adoptatos, adoptantis generatos beneficio, non natura. Denique et hoc dicti sumus, quia uocauit nos Deus in adoptionem filiorum : homines adoptati sumus. Ille dicitur Unicus, Unigenitus; quia hoc est quod Pater: nos autem homines sumus, Deus est Pater. Quia ergo ille hoc est quod Pater, dixit, et uerum dixit, Ego et Pater unum sumus? Quid est, unum sumus? Unius nature sumus. Quid est, unum sumus? Unius substantie sumus.



CAPUT II.

2. Filius Dei et Pater sunt unius substantie. Forte minus intelligitis quid est unius substantie. Laboremus, ut intelligatis adiuuet Deus et me loquentem, et uos audientes: me, ut ea dicam que uera sunt et apta sunt uobis; uos autem, ante omnia et precipue ut credatis; deinde ut quomodo potestis intelligatis. Quid est ergo, unius substantie? Similitudines uobis adhibeam, ut quod minus intelligitur, exemplo clarescat. Utputa, aurum est Deus, aurum est et Filius eius. De terrenis si ad celestia non sunt dande similitudines, quomodo scriptum est, Petra autem erat Christus ? Ergo quidquid est Pater, hoc est et Filius: sicut dixi, uerbi gratia, Aurum est Pater, aurum est Filius. Nam qui dicit, Non est ipsius substantie Filius cuius est Pater: quid aliud dicit nisi, Aurum est Pater, argentum est Filius? Si aurum est Pater, argentum est Filius; degenerauit a Patre unicus Filius. Homo hominem generat: cuius substantie est pater qui generat, ipsius substantie? est filius qui generatur. Quid est, ipsius substantie, Homo est ille, homo et ille: animam habet ille, animam et ille: carnem habet ille, carnem et ille: quod est ille, hoc et ille.

3. Arianorum obiectio. Sed respondet mihi et dicit heresis Ariana. Quid mihi dicit? Attende quod dixisti. Quid dixi? Quia filius hominis comparandus est Filio Dei. Plane comparandus: sed non, ut putas, ad proprietatem; sed ad similitudinem. Tu autem quiduis hinc facere, dic. Non uides, dicit, quia maior est pater qui genuit, et minor est filius qui generatus est? Quomodo ergo uos dicitis, dicite mihi: quomodo  ergo uos dicitis quia equales sunt Pater et Filius, Deus et Christus; cum uideatis quia homo quando generat filium, minor est filius, et maior est pater? Homo sapiens, in eternitate tempora inquiris; ubi non sunt tempora, queris etates, Quando maior est pater, minor est filius, ambo temporales sunt: ille crescit, quia ille senescit. Nam per naturam homo pater, per naturam, ut dixi, non genuit minorem; sed per etatem. uis nosse quia per naturam non genuit minorem? Exspecta, crescat, et patri erit equalis. Puer enim paruulus uel crescendo peruenit ad magnitudinem patris sui. Tu autem sic dicis minorem Dei Filium natum, ut nunquam crescat et ad sui Patris magnitudinem uel crescendo perueniat. Iam ergo filius hominis natus ex homine, meliore conditione natus est quam Filius Dei. Quomodo? Quia ipse crescit, et peruenit ad magnitudinem patris sui. Christus autem, sicut dicitis, ideo minor natus est [1 1Kb] , ut remaneat minor, et non sit exspectandus saltem etatis accessus. Sic ergo dicis, quia est in natura diuersitas. Sed quare hoc dicis, nisi quia non uis eiusdem substantie credere Filium, cuius substantie est Pater? Postremo prius confitere ipsius esse substantie, et dic minorem. Attende hominem, homo est. Que est substantia eius? Homo est. Quid ille quem generat? Minor est, sed homo est. Aetas dispar est, equalis natura est. Dic et tu: Quod est Pater, hoc est Filius, sed minor est Filius. Dic, fac gradum, dic eiusdem substantie, sed minorem, et peruenis ad equalem. Non enim parum accedis, non parum propinquas ueritati, qua confitearis equalem, si eiusdem substantie confessus fueris et minorem. Sed non est eiusdem substantie, hoc dicis. Ergo quia hoc dicis, Aurum est et argentum: tale est quod dicis, quale si homo generaret equum. Alterius enim substantie est homo, alterius equus. Si ergo Filius alterius substantie est quam Pater, monstrum generauit Pater. Quando enim creatura, id est, mulier parit quod non est homo, monstrum dicitur. Ut autem non sit monstrum, hoc est qui natus est, quod est ille qui genuit; id est, homo et homo, equus et equus, columba et columba, passer et passer.



CAPUT III.

4. Quanta blasphemia dicere Filium Dei alterius substantie. Creaturis suis dedit, ut quod sunt, hoc generent. Creaturis suis dedit Deus, creaturis mortalibus, terrenis dedit, donauit, ut hoc quod sunt generent; et putas quia hoc sibi non potuit ipse seruare, qui est ante secula? Qui non habet initium temporis, generaret filium non hoc quod ipse est, generaret degenerem? Audite quanta blasphemia sit dicere, unicum Dei Filium alterius esse substantie. Prorsus si ita est, degener est. Si dicas alicui filio hominis, Degener es; quanta iniuria est? Et quomodo dicitur filius hominis degener? Utputa, pater ipsius fortis est, ille timidus et ignauus. Quicumque illum uiderit, et uult corripere, attendens patrem ipsius uirum fortem, quid ei dicit? Porro uade, degener.  Quid est, degener? Fortis uir fuit pater tuus, et tu timore contremiscis. Ille cui hoc dicitur, uitio degener est, natura par est. Quid est, natura par est? Homo est, quod est et pater ipsius. Sed ille fortis, ille ignauus; ille audax, ille timidus: tamen homo et homo. uitio ergo degener est, non natura. Tu quando dicis unicum Filium, unum Patris Filium degenerem esse, non aliud dicis, nisi quia non hoc est quod Pater: et non iam natus, degener factus est dicis; sed generatus est. Istam blasphemiam quis ferat? Qualibuscumque oculis si istam blasphemiam uidere possent, fugerent eam, et catholici fierent.



CAPUT Iu.

5. Ariani per Filii iniuriam Patrem falso honorant. Sed quid dicam, fratres? Non eis irascamur: sed pro eis oremus ut det eis Dominus intellectum; quia forte hoc nati sunt. Quid est, hoc nati sunt? Hoc acceperunt a parentibus suis, quod tenent. Preponunt genus ueritati. Fiant quod non sunt, ut possint seruare quod sunt: hoc est fiant catholici, ut possint seruare quod homines sunt: ut non in illis pereat Dei creatura, accedat Dei gratia. Putant enim quia Patrem honorent per contumeliam Filii. Quando illi dixeris, Blasphemas: respondet, Quare blasphemo? Quia dicis Filium non hoc esse, quod Pater est. Et ille mihi: Imo tu blasphemas. Quare? Quia equare uis Patri Filium. Aequare uolo Patri Filium, numquid extraneum? Gaudet Pater, quando illi equo Filium unicum: gaudet, quia non inuidet. Et Deus quia Filio unico non inuidet, ideo hoc quod ipse est generauit. Tu et Filio facis iniuriam, et ipsi Patri, in cuius honorem uis contumeliam facere Filio. Certe enim ideo dicis non esse eiusdem substantie Filium, ne iniuriam facias Patri ipsius. Ego tibi cito ostendo quia iniuriam facis ambobus. Quomodo, inquit? Si dicam filio alicuius, Degener, non est similis patri tuo: degener, non hoc es quod pater. Audit illud filius, et irascitur, et dicit: Ergo degener natus sum? Audit illud pater, et plus irascitur. Iratus autem quid dicit? Ergo ego filium degenerem generaui? Ergo si aliud sum, aliud generaui, monstrum generaui. Quid est, quia cum uis uni deferre per alterius iniuriam, ambobus facis iniuriam? Filium offendis, sed Patrem non propitiabis. Cum de Filii contumelia honoras Patrem, et Filium offendis et Patrem. A quo fugis? ad quem fugis? Numquid irascente tibi Patre fugis ad Filium? Quid tibi dicit? Ad quem fugis, quem degenerem fecisti? Numquid offenso Filio curris ad Patrem? Dicit et ipse tibi: Ad quem fugis, quem degenerem genuisse dixisti? Sufficiat uobis; hoc tenete, hoc memorie commendate, hoc in uestra fide conscribite. Hoc autem ut intelligatis, ad Deum Patrem et Filium, qui unum sunt, preces fundite.



SERMO CXL [* 1Kb]  . De uerbis Euangelii Ioannis, cap. XII, 44-50, Qui credit in me, non credit in me, sed in eum qui me misit  Contra quoddam dictum Maximini Arianorum episcopi, qui cum Segisuulto comite constitutus in Africa blasphemabat  .


1. Fides in Christum. Quid est quod audiuimus, fratres, dicentem Dominum, Qui credit in me, non credit in me, sed in eum qui me misit? Bonum est nobis credere in Christum; maxime quia ipse aperte etiam dixit istud quod audistis, hoc est, quoniam ipse lux uenerat in mundum, et qui credit in eum, non ambulabit in tenebris, sed habebit lumen uite . Bonum est ergo credere in Christum. Magnum bonum est credere in Christum: et magnum malum est non credere in Christum. Sed quia Christus Filius de Patre est quidquid est, Pater autem non est de Filio, sed Pater est Filii; commendat quidem in se fidem, sed honorem reuocat ad auctorem.

2. Natiuitates Christi due. Hoc enim firmum et fixum tenete, si uultis perseuerare catholici, quia Deus Pater Deum Filium genuit sine tempore, et fecit ex uirgine in tempore. Natiuitas illa excedit tempora: natiuitas ista illuminat tempora. Ambe tamen natiuitates mirabiles: illa sine matre, ista sine patre. Quando genuit Deus Filium, de se genuit, non de matre: quando genuit mater filium, uirgo genuit, non de uiro. De Patre natus est sine initio: de matre natus est hodie  certo initio. De Patre natus fecit nos: de matre natus refecit nos. De Patre natus est, ut essemus: de matre natus est, ne periremus. Genuit autem Pater equalem sibi, et totum quidquid est Filius, habet de Patre. Quod autem Deus Pater est, non habet de Filio. Itaque dicimus Patrem Deum de nullo, Filium Deum de Deo. Propterea omne quod Filius facit mirabiliter, omne quod dicit ueraciter, ei tribuit de quo est; nec esse potest aliud, quam ille de quo est. Adam factus est homo: potuit esse aliud, quam est factus. Factus est enim iustus, et potuit esse iniustus. Unigenitus autem Dei Filius, quod est, hoc mutari non potest: in aliud conuerti non potest, minui non potest, quod erat non esse non potest, non esse Patri equalis non potest. Sed plane ille, qui omnia Filio dedit nascenti, dedit non indigenti; sine  dubio et ipsam equalitatem cum Patre Pater dedit Filio. Quomodo Pater dedit? numquid minorem genuit, et addidit illi ad formam, ut faceret equalem? Si hoc fecisset, indigenti dedisset. Iam uero dixi uobis, quod firmissime tenere debetis, id est, totum quod est Filius Pater dedit, sed nascenti, non indigenti. Si nascenti dedit, non indigenti, et equalitatem sine dubio dedit, et equalitatem dando equalem genuit. Et licet alius sit ille, alius iste; non tamen aliud est ille, aliud iste: sed quod ille, hoc et iste. Non qui ille, hic et iste: sed quod ille, hoc et iste.

3. uerus Filius Dei cur dictus Christus.---Qui me misit, inquit, audistis: Qui me misit, inquit, ipse mihi mandatum dedit quid dicam, et quid loquar: et scio quia mandatum eius uita eterna est. Ioannis Euangelium est, tenete. Qui me misit, ipse mihi mandatum dedit quid dicam, et quid loquar: et scio quia mandatum eius uita eterna est. O si donet ut dicam quod uolo? Facit enim mihi angustias inopia mea, et copia illius. Ipse, inquit, mandatum mihi dedit quid dicam, et quid loquar: et scio quia mandatum eius uita eterna est. Quere in Epistola Ioannis huius euangeliste quid de Christo dixit. Credamus, inquit, in uerum Filium eius Iesum Christum. Ipse est uerus Deus, et uita eterna . Quid est, uerus Deus, et uita eterna? uerus Filius Dei, uerus Deus est, et uita eterna. Quare dixit, in uerum Filium eius? Quia multos filios habet Deus, propterea discernendus erat, addendo quod uerus esset Filius. Non tantum dicendo quod est Filius; sed addendo, ut dixi, quod est uerus Filius: ideo discernendus erat, propter multos filios, quos habet Deus. Nos enim filii sumus gratia, ille natura. Nos facti a Patre per ipsum: ille quod Pater, hoc et ipse est: numquid quod Deus est, sumus et nos?

4. Unum se esse cum Patre nemo preter Christum dicere ausit. Sed quidam de transuerso, nesciens quid loquatur ait: Propterea, dictum est, Ego et Pater unum sumus , quia habent inter se concordem uoluntatem, non quia ipsa est natura Filii, que est natura Patris. Nam et Apostoli (et hoc ille dixit [, nam et Apostoli unum sunt cum Patre et Filio. Horrenda blasphemia! Et Apostoli, inquit, unum sunt cum Patre et Filio, quia obediunt uoluntati Patris et Filii. Hoccine ausus est dicere? Dicat ergo Paulus: Ego et Deus unum sumus. Dicat Petrus, dicat quilibet propheta: Ego et Deus unum sumus. Non dicit: absit ut dicat. Nouit se aliam esse naturam, saluandam naturam: nouit se aliam esse naturam, illuminandam naturam. Nemo dicit: Ego et Deus unum sumus. Quantumcumque proficiat, quantumcumque sanctitate prepolleat, quantolibet culmine uirtutis excellat, nunquam dicit, Ego et Deus unum sumus: quia si habet uirtutem, et ideo hoc dicit; hoc dicendo, quod habebat, amisit.

5. Aequalitas Filii cum Patre. Aequalem ergo Patri  credite Filium, sed tamen de Patre Filium, Patrem uero non de Filio. Origo apud illum, equalitas apud istum. Nam si equalis non est, uerus Filius non est. Quid enim dicimus, fratres? Si equalis non est, minor est: si minor est, interrogo saluandam naturam male credentem, quomodo minor natus est. Responde: minor crescit, an non? Si crescit, ergo et Pater senescit. Si autem quod natus est, hoc erit; si minor natus est, et minor erit: cum detrimento suo perfectus erit, cum detrimento forme Patris perfectus natus, nunquam peruenturus est ad formam Patris. Sic impii addicitis Filium: sic heretici blasphematis Filium. Quid ergo catholica fides dicit? Filius Deus de Patre Deo: Pater Deus non de Filio Deus. Sed Filius Deus equalis Patri, equalis natus, non minor natus; non equalis factus, sed equalis natus. Quod est ille, hoc et iste qui natus est. Aliquando fuit Pater sine Filio? Absit. Tolle Aliquando, ubi tempus non est. Semper Pater, semper Filius. Sine initio temporis Pater, sine initio temporis Filius: nunquam Pater ante Filium, nunquam Pater sine Filio. Sed tamen quia Filius Deus de Deo Patre, Pater autem Deus, sed non de Deo Filio; non nobis displiceat honorificentia Filii in Patre. Honorificentia enim Filii Patri tribuit honorem, non suam minuit diuinitatem.

6. uerbum Dei mandatum Patris. Quia ergo dicebam, quod proposueram, Et scio, ait, quia mandatum eius uita eterna est. Intendite, fratres, quod dico: Scio quia mandatum eius uita eterna est. Et legimus apud ipsum Ioannem de Christo, Ipse est uerus Deus, et uita eterna. Si mandatum Patris uita eterna est, et Christus Filius ipse est uita eterna; mandatum Patris ipse Filius est. Quomodo enim non est mandatum Patris, quod est uerbum Patris? Aut si mandatum a Patre Filio datum carnaliter accipitis, tanquam dixerit Pater Filio, Hoc mando tibi, hoc illud uolo facias: quibus uerbis locutus est unico uerbo? Numquid quando mandatum dabat ad uerbum, uerba querebat? Quia ergo uita eterna est Patris mandatum, et ipse Filius est uita eterna, credite et accipite, credite et intelligite, quia Propheta dicit, Nisi credideritis, non intelligetis . Non capitis? dilatamini. Apostolum audite: Dilatamini, ne sitis iugum ducentes cum infidelibus . Qui hoc nolunt credere antequam capiant, infideles sunt. Quia uero infideles esse uoluerunt, imperiti remanebunt. Credant ergo, ut intelligant. Prorsus mandatum Patris uita eterna est. Ergo mandatum Patris ipse Filius est, qui hodie natus est: mandatum non a tempore datum, sed mandatum natum. Exercet mentes Euangelium Ioannis, limat et excarnat, ut de Deo non carnaliter, sed spiritualiter sapiamus. Sufficiant ergo ista, fratres, uobis: ne in longitudine disputationis subrepat somnus obliuionis.



SERMO CXLI [* 1Kb]  . De uerbis Euangelii Ioannis, Ego sum uia, et ueritas, et uita. Cap. XIu, u\. 6  .



CAPUT PRIMUM.

1. ueritas a philosophis huius seculi inuenta, non uia. Inter cetera, cum sanctum Euangelium legeretur, audistis quod ait Dominus iehsu: Ego sum uia, et ueritas, et uita. ueritatem et uitam omnis homo cupit: sed uiam non omnis homo inuenit. Deum esse quamdam uitam eternam, immutabilem, intelligibilem, intelligentem, sapientem, sapientes facientem, nonnulli etiam huius seculi philosophi uiderunt. ueritatem fixam, stabilem, indeclinabilem, ubi sunt omnes rationes rerum omnium creatarum, uiderunt quidem, sed de longinquo; uiderunt, sed in errore positi: et idcirco ad eam tam magnam et ineffabilem et beatificam possessionem, qua uia perueniretur, non inuenerunt. Nam quia uiderunt etiam ipsi  creatorem per creaturam, factorem per facturam, fabricatorem mundi per mundum, Paulus apostolus testis est, cui utique debent credere Christiani. Ait enim, cum de talibus loqueretur: Reuelatur ira Dei de celo super omnem impietatem. Ista, sicut recognoscitis, Pauli apostoli uerba sunt. Reuelatur ira Dei de celo super omnem impietatem et iniustitiam hominum, qui ueritatem iniquitate detinent. Numquid dixit eos non detinere ueritatem? Sed, ueritatem in iniquitate detinent. Bonum est quod tenent: sed malum est ubi tenent. ueritatem in iniquitate detinent.



CAPUT II.

2. Unde ab illis inuenta ueritas. Occurrebat autem, ut diceretur ei: Unde illi impii ueritatem detinent? Numquid Deus ad quemquam eorum locutus est? Numquid legem acceperunt, sicut Isrelitarum populus per Moysen? Unde ergo detinent ueritatem, uel in ipsa iniquitate? Audite quod sequitur, et ostendit. Quia quod notum est Dei, inquit, manifestum est in illis: Deus enim illis manifestauit. Manifestauit illis quibus legem non dedit? Audi quomodo manifestauit. Inuisibilia enim eius, per ea que facta sunt, intellecta conspiciuntur. Interroga mundum, ornatum celi, fulgorem dispositionemque siderum, solem diei sufficientem, lunam noctis solatium: interroga terram fructificantem herbis et lignis, animalibus plenam, hominibus exornatam [1 1Kb] : interroga mare, quantis et qualibus natatilibus plenum: interroga era, quantis uolatilibus uiget: interroga omnia, et uide si non sensu suo tanquam tibi respondent, Deus nos fecit. Hec et philosophi nobiles quesierunt, et ex arte artificem cognouerunt. Quid ergo? quare reuelatur ira Dei super ipsam impietatem? Quia ueritatem in iniquitate detinent? ueniat, ostendat quomodo. Iam enim dixit, quomodo cognouerunt. Inuisibilia  eius, id est, Dei, per ea que facta sunt, intellecta conspiciuntur; sempiterna quoque eius uirtus et diuinitas; ut sint inexcusabiles. Quia cum cognouissent Deum, non sicut Deum honorificauerunt, aut gratias egerunt; sed euanuerunt in cogitationibus suis, et obscuratum est insipiens cor eorum. Apostoli uerba sunt, non mea: Et obscuratum est insipiens cor eorum; dicentes enim se esse sapientes, stulti facti sunt. Quod curiositate inuenerunt, superbia perdiderunt. Dicentes se esse sapientes, id est, donum Dei sibi tribuentes, stulti facti sunt. uerba, inquam, Apostoli sunt: Dicentes se esse sapientes, stulti facti sunt.



CAPUT III.

3. Stultitia colentium idola. Ostende, proba stultitiam ipsorum. Ostende, Apostole, et sicut ostendisti nobis unde potuerunt peruenire ad cognitionem Dei, quoniam inuisibilia eius, per ea que facta sunt, intellecta conspiciuntur: ita nunc ostende quomodo dicentes se esse sapientes, stulti facti sunt. Audi: Quia immutauerunt, ait, gloriam incorruptibilis Dei in similitudinem imaginis corruptibilis hominis, et uolucrum, et quadrupedum, et serpentium . Figuras [1 1Kb] enim istorum animalium, sibi deos Pagani fecerunt. Inuenisti Deum, et colis idolum. Inuenisti ueritatem, et ipsam ueritatem in iniustitia detines. Et quod per Dei opera cognouisti, per opera hominis perdis. Totum considerasti; celi, terre, maris, elementorumque omnium ordinem collegisti: istud non uis attendere, quod mundus opus est Dei, idolum opus est fabri. Si faber idolo, sicut dedit figuram, daret et cor; ab ipso idolo faber adoraretur. Quomodo enim, o homo, faber tuus Deus est, sic homo idoli faber est. Quis est Deus tuus? Qui te fecit. Quis est Deus fabri? Qui illum fecit. Quis est Deus idoli? Qui fecit illud. Ergo si idolum cor haberet, nonne fabrum adoraret qui illud fecit? Ecce in qua iniquitate ueritatem tenuerunt, et ad possessionem illam quam uiderunt, uiam perducentem non inuenerunt.



CAPUT Iu.

4. Christus factus uia. Christus autem, quia ipse est apud Patrem ueritas et uita, uerbum Dei, de quo dictum est, uita erat lux hominum : quia ergo ipse est apud Patrem ueritas et uita, et non habebamus qua iremus ad ueritatem; Filius Dei qui semper in Patre ueritas et uita est, assumendo hominem factus est uia. Ambula per hominem, et peruenis ad Deum. Per ipsum uadis, ad ipsum uadis. Noli querere qua ad illum uenias, preter ipsum. Si enim uia esse ipse noluisset, semper erraremus. Factus ergo uia est qua uenias. Non tibi dico, quere uiam. Ipsa uia ad te uenit: surge et ambula. Ambula moribus, non pedibus. Multi enim bene ambulant pedibus, et male ambulant moribus. Aliquando enim ipsi bene ambulantes, preter uiam currunt [2 1Kb] . Inuenies quippe homines bene uiuentes, et non christianos. Bene currunt: sed in uia non currunt. Quanto plus currunt, plus errant; quia a uia recedunt. Si autem tales homines perueniant ad uiam, et teneant uiam, o quanta securitas est, quia et bene  ambulant, et non errant! Si autem non tenent uiam, quantumuis bene ambulent, heu quam dolendum est! Melius est enim in uia claudicare, quam preter uiam fortiter ambulare. Hec satis sint Charitati uestre. Conuersi ad Dominum [1 1Kb] , etc.



SERMO CXLII [* 1Kb]  . De iisdem uerbis Euangelii Ioannis, Ego sum uia, etc., cap. XIu, u\. 6  .



CAPUT PRIMUM.

1. uia tuta Christus. Erigunt nos diuine lectiones, ne desperatione frangamur: et rursus terrent, ne superbia uentilemur. Tenere autem uiam mediam, ueram, rectam [2 1Kb] , tanquam inter sinistram desperationis et dexteram presumptionis, difficillimum esset nobis, nisi Christus diceret, Ego sum, inquit, uia, et ueritas, et uita. Tanquam diceret, Qua uis ire? Ego sum uia. Quo uis ire? Ego sum ueritas. Ubi uis permanere? Ego sum uita. Securi ergo ambulemus in uia: sed insidias timeamus iuxta uiam. Inimicus insidiari non audet in uia; quia Christus est uia: sed iuxta uiam plane non desinit. Unde et in Psalmo dicitur: Iuxta semitas scandala posuerunt mihi . Dicit et alia Scriptura: Memento quia in medio laqueorum ingrederis . Isti laquei inter quos ingredimur, non sunt in uia: sed tamen sunt iuxta uiam. Quid formidas, quid metuis, si in uia ambulas? Tunc time, si deseris uiam. Nam ideo etiam permittitur inimicus ponere iuxta uiam laqueos, ne securitate exsultationis uia deseratur, et in insidias incidatur.



CAPUT II.

2. uia Christus humilis. Fornicari a Domino. uia Christus humilis: Christus ueritas et uita, Christus excelsus et Deus. Si ambules in humili, peruenies ad excelsum. Si infirmus humilem non asperneris, in excelso fortissimus permanebis. Que enim causa humilitatis Christi, nisi infirmitas tua? ualde enim et irremediabiliter te obsidebat infirmitas tua, et hec res fecit ut ueniret ad te tantus medicus. Si enim uel sic egrotares, ut tu posses ire ad medicum, poterat tolerabilis uideri ipsa infirmitas. Sed quia tu ire non potuisti ad eum, ille uenit ad te. uenit docens humilitatem, qua redeamus: quia superbia nos redire non sinebat ad uitam; et ipsa fecerat nos a uita recedere. Exaltatum enim humanum cor aduersus Deum [3 1Kb] , et negligens in ipsa sanitate precepta salutaria, decidit anima in infirmitatem: discat audire  infirma quem contempsit fortis [1 1Kb] . Audiat ut surgat, quem spreuit ut caderet. Audiat tandem experimento edocta, quod precepto noluit obtinere. Docuit enim eam miseria sua, quid mali sit a Domino fornicari. Recedere enim ab illo simplici et singulari bono, in istam multitudinem uoluptatum, in amorem seculi corruptionemque terrenam, fornicari est a Domino. Et quodam modo fornicantem allocutus est, ut rediret: sepissime per Prophetas increpat tanquam fornicariam, non tamen desperatam; quia in manu habet etiam mundationem fornicarie, qui increpat fornicariam.



CAPUT III.

3. Obiurgatio peccatoris, ut salubriter confundatur. Non enim sic increpat, ut insultet: sed ad confusionem [2 1Kb] uult perducere, ut sanet. Exclamauit Scriptura uehementer, nec palpauit adulando, quos uoluit reparare sanando. Adulteri, nescitis quia amicus huius mundi inimicus Deo constituitur  Amor mundi adulterat animam, amor fabricatoris mundi castificat animam: sed nisi de corruptione erubuerit, ad amplexus illos castos redire non concupiscit. Confundatur ut redeat, que se iactabat ne rediret. Superbia ergo impediebat anime reditum. Qui autem increpat, non facit peccatum, sed ostendit peccatum. Quod nolebat anima uidere, ponitur ei ante oculos; et quod post dorsum habere cupiebat, ad faciem illi admouetur. uide te in te. Quid uides stipulam in oculo fratris tui, trabem autem in oculo tuo non uides ? Reuocatur ad se anima, que ibat a se. Sicut a se ierat, sic a Domino suo ibat. Se enim respexerat, sibique placuerat, sueque potestatis amatrix facta fuerat. Recessit ab illo, et non remansit in se [3 1Kb] : et a se repellitur, et a se excluditur, et in exteriora prolabitur. Amat mundum, amat temporalia, amat terrena: que si se ipsam amaret, neglecto a quo facta est, iam minus esset, iam deficeret amando quod minus est. Minus est enim ipsa quam Deus; et longe minus, tantoque minus, quanto minus est res facta quam factor. Ergo amandus erat Deus; et amandus est Deus ita [4 1Kb] , ut, si fieri potest, nos ipsos obliuiscamur. Quis ergo est iste transitus? Oblita est anima se ipsam, sed amando mundum: obliuiscatur se, sed amando artificem  mundi. Pulsa ergo et a se, quodam modo perdidit se, nec facta sua [1 1Kb] nouit uidere, iustificat iniquitates suas: effertur et superbit in petulantia, in luxuria, in honoribus, in potestatibus, in diuitiis, in potentia uanitatis. Arguitur, corripitur, ostenditur sibi, displicet sibi, confitetur feditatem, desiderat pulchritudinem, et que ibat effusa, redit confusa.



CAPUT Iu.

4. Odium peccatoris cum eius amore. Contra illam uidetur orare, an pro illa, qui dicit: Imple facies eorum ignominia? Aduersarius apparet, inimicus apparet. Audi quod sequitur, et uide utrum orare possit amicus. Imple, inquit, facies eorum ignominia, et querent nomen tuum, Domine . Oderat eos, quorum facies ignominia impleri cupiebat? uide quemadmodum amat eos, quos uult querere nomen Domini. Amat tantum, an odit tantum? an et odit et amat? Imo et odit et amat. Odit tua, amat te. Quid est, Odit tua, amat te? Odit quod fecisti, amat quod fecit Deus. Que sunt enim tua nisi peccata? Et quid es tu, nisi quod fecit Deus hominem ad imaginem et similitudinem suam [2 1Kb] ? Negligis quod factus es, diligis quod fecisti. Amas extra te opera tua, negligis in te opus Dei. Merito is, merito laberis, merito et a te ipso pergis: merito audis, Spiritus ambulans, et non reuertens . Audi potius uocantem, et dicentem, Conuertimini ad me, et conuertar ad uos . Non enim Deus aduertitur, et conuertitur: manens corripit, incommutabilis corripit. Auersus est, quia tu te auertisti. Tu ab illo fecisti casum, non ipse a te fecit occasum  . Ergo audi dicentem tibi, Conuertimini ad me, et conuertar ad uos. Hoc est enim, Conuertor ad uos, quia conuertimini ad me. Fugientis dorsa persequitur, faciem redeuntis illuminat. Quo enim fugies a Deo fugiens? Quo fugies fugiens ab illo qui nullo loco continetur, et nusquam absens est? Qui conuersum liberat, punit auersum. Habes iudicem fugiens, patrem habeto rediens.



CAPUT u.

5. Tumor humilitatis medicamento sanandus. Christus et uia et ianua. Tumuerat autem superbia, et ipso tumore per angustum redire non poterat. Clamat ille qui factus est uia: Intrate per angustam portam . Conatur ingredi, impedit tumor: et tanto magis perniciose conatur, quanto magis impedit tumor. Tumidum enim uexat angustia; uexatus autem amplius tumebit [3 1Kb] ; amplius tumens quando intrabit? Ergo detumescat. Unde detumescit [4 1Kb] ? Accipiat humilitatis medicamentum: bibat contra tumorem poculum amarum, sed salubre; bibat poculum  humilitatis. Quid se arctat? Non sinit moles, non magna, sed tumida. Magnitudo enim soliditatem habet, tumor inflationem. Non sibi magnus tumidus uideatur: detumescat, ut magnus sit, ut certus, ut solidus. Non ista desideret, non de ista pompa rerum labentium corruptibiliumque glorietur: audiat eum ipsum qui dixit, Intrate per angustam portam, decentem, Ego sum uia. Quasi enim quereret tumidus, Qua intrabo? Ego sum uia, inquit; per me intra: non nisi per me ambulas, ut intres per ianuam. Nam sicut dixit, Ego sum uia; ita etiam, Ego sum ianua [1 1Kb] . Quid queris qua redeas, quo redeas, qua intres? Ne alicubi erres, ipse tibi omnia factus est. Breuiter ergo dicit: Humilis esto, mitis esto. Audiamus hoc apertissime dicentem, ut uideas [2 1Kb] qua sit uia, que sit uia, quo sit uia. Quo uis uenire? Certe forte auaritia omnia uis possidere. Omnia mihi tradita sunt a Patre meo, inquit . Fortasse dicturus es: Christo sunt tradita, numquid mihi? Audi Apostolum dicentem: audi, ut dixi iamdudum, ne desperatione frangaris; audi quomodo amatus es non amandus, audi quomodo amatus es turpis, fedus, antequam esset in te quod amari dignum esset. Amatus es prius, ut dignus fieres qui amareris. Etenim Christus, sicut ait Apostolus, pro impiis mortuus est . An forte impius amari merebatur? Quero quid merebatur impius? Damnari, respondes. Christus tamen pro impiis mortuus est. Ecce quid tibi prestitum est impio, iam pio quid seruatur? Quid prestitum est impio? Christus pro impiis mortuus est. Desiderabas autem omnia possidere: noli per auaritiam; per pietatem hoc quere, per humilitatem hoc quere. Si enim ita quesieris, possidebis. Tenebis enim eum per quem facta sunt omnia, et cum ipso omnia possidebis  .



CAPUT uI.

6. Christus medicus poculum prior egroto bibit. Non hec nos quasi ratiocinando dicimus. Ipsum audi Apostolum dicentem: Qui Filio proprio non pepercit, sed pro nobis omnibus tradidit illum; quomodo non et cum illo omnia nobis donauit ? Auare, ecce habes omnia. Omnia que amas, ut non [3 1Kb] impediaris a Christo, contemne, et ipsum tene in quo possis omnia possidere. Ipse ergo medicus nichil tali indigens medicamento, tamen ut exhortaretur egrotum, bibit quod opus ei non erat: tanquam recusantem alloquens, et trepidum erigens bibit prior. Calicem, inquit, quem ego bibiturus sum : qui in me non habeo quod ab illo calice sanetur, bibiturus sum tamen, ne tu dedigneris bibere, cui opus est ut bibas. Iam uidete, fratres, si amplius egrotare debet genus humanum accepta tanta medicina. Iam humilis Deus et adhuc superbus homo?  Audiat, discat. Omnia mihi, inquit, tradita sunt a Patre meo. Si desideras omnia, mecum habebis: si desideras Patrem, per me habebis, et in me habebis. Nemo cognoscit Patrem, nisi Filius. Noli desperare: ueni ad Filium. Audi quod sequitur: Et cui uoluerit Filius reuelare. Dicebas, Non possum. Per angustum [1 1Kb] me uocas: non possum intrare per angustum. uenite, inquit, ad me, omnes qui laboratis et onerati estis. Sarcina uobis tumor uester est. uenite ad me, omnes qui laboratis et onerati estis, et ego uos reficiam. Tollite iugum meum super uos, et discite a me.



CAPUT uII.

7. Christus a se uult, non mirabilia facere, sed humiles esse discamus. Clamat magister Angelorum, clamat uerbum Dei, quo rationales omnes mentes sine defectu pascuntur, cibus reficiens et integer permanens, clamat, et dicit, Discite a me. Exaudiat populus dicentem, Discite a me. Respondeat, Quid discimus a te? A magno enim artifice nescio quid audituri sumus, cum dicit, Discite a me. Quis est qui dicit, Discite a me? Qui formauit terram, qui diuisit mare et aridam, qui creauit uolatilia, qui creauit animalia terrena, qui creauit omnia natantia, qui posuit in celo sidera, qui distinxit diem et noctem, qui firmauit ipsum firmamentum, qui lucem a tenebris separauit, ipse dicit, Discite a me. Numquid forte hoc nobis dicturus est, ut ista cum illo faciamus? Quis hoc potest? Solus Deus facit. Noli, inquit, timere, non te onero. Hoc a me disce, quod propter te factus sum. Discite a me, inquit, non formare creaturam, que per me facta est. Nec illa quidem dico discatis, que quibusdam donaui quibus uolui, non omnibus, suscitare mortuos, illuminare cecos, aperire aures surdorum: nec ista pro magno uelitis discere a me. Gauisi discipuli et exsultantes redierunt, dicentes: Ecce in nomine tuo et demonia nobis subiecta sunt. Ait illis Dominus: Nolite in hoc gaudere, quia demonia uobis subiecta sunt: gaudete potius, quia nomina uestra scripta sunt in celo . Quibus uoluit donauit expellere demonia, donauit quibus uoluit mortuos suscitare. Facta sunt hec miracula et ante incarnationem Domini: suscitati sunt mortui, mundati sunt leprosi; legimus hec . Et quis fecit tunc, nisi ille qui postea homo Christus post Dauid, sed Deus Christus ante Abraham? Ipse donauit hec omnia, ipse per homines fecit: nec omnibus tamen hec dedit. Numquid quibus non dedit desperare debent, et dicere se ad eum non pertinere, quia hec dona accipere non meruerunt? In corpore membra sunt: aliud potest illud membrum, aliud illud. Compegit corpus Deus, non tribuit auri ut uideat, nec oculo ut audiat, nec fronti ut olfaciat, nec manui ut gustet; non dedit hec: sed omnibus membris sanitatem dedit, compagem dedit, unitatem dedit, spiritu omnia pariter uiuificauit et uniuit. Sic ergo non dedit quibusdam mortuos suscitare, aliis non dedit disputare: omnibus tamen quid dedit? Discite a me quoniam mitis sum et humilis corde . Quoniam audiuimus dicentem, Mitis sum et humilis  corde: fratres mei, tota medicina nostra ista est, Discite a me quoniam mitis sum et humilis corde. Quid prodest, si miracula faciat, et sit superbus, non sit mitis et humilis corde? Nonne in illo numero deputabitur eorum, qui uenturi sunt in fine et dicturi, Nonne in nomine tuo prophetauimus, et in nomine tuo uirtutes multas fecimus? Sed quid audient? Non noui uos. Recedite a me, omnes qui operamini iniquitatem .



CAPUT uIII.

8. Charitas sine inflatione. Quid ergo prodest ut discamus? Quoniam mitis sum, inquit, et humilis corde. Charitatem inserit, et germanissimam caritatem, sine confusione, sine inflatione, sine elatione, sine fallacia: hoc inserit qui dicit, Discite a me quoniam mitis sum et humilis corde. Quando potest habere sincerissimam caritatem superbus et inflatus? Necesse est ut inuideat. An forte qui inuidet, amat, et nos erramus? Absit ut quisquam sic erret, ut inuidum dicat habere caritatem. Ergo quid dicit Apostolus? Charitas non emulatur. Quare non emulatur? Non inflatur : causam statim subiecit, unde abstulerit emulationem caritati. Quia non inflatur, non emulatur. Primo quidem illud dixit, Charitas non emulatur: sed quasi tu quereres, Quare non emulatur? addidit, Non inflatur. Si ergo ideo emulatur, quia inflatur; si non inflatur, non emulatur. Si caritas non inflatur, et ideo non emulatur; caritatem inserit qui ait, Discite a me quoniam mitis sum et humilis corde.

9. Sine caritate non prosunt alia Dei munera. Iam quilibet habeat quod uult, iactet se unde uult. Si linguis hominum loquar et Angelorum, caritatem autem non habeam, factus sum ut eramentum sonans aut cymbalum tinniens. Quid sublimius munere linguarum diuersarum? Aeramentum est, cymbalum tinniens est, si auferas caritatem. Audi alia munera: Si sciam omnia sacramenta. Quid excellentius? quid magnificentius? Audi adhuc aliud: Si habeam omnem prophetiam et omnem fidem, ita ut montes transferam, caritatem autem non habeam, nichil sum. Accessit ad ampliora, fratres. Quid aliud dixit? Si distribuam omnia mea pauperibus. Quid potest fieri perfectius? Quandoquidem diuiti propter perfectionem hoc Dominus imperauit, dicens: Si uis esse perfectus, uade, uende omnia que habes, et da pauperibus. Iam ergo perfectus est, quia uendidit omnia sua, et dedit pauperibus? Non: ideo addidit [1 1Kb] , Et ueni, sequere me. uende omnia, inquit, da pauperibus, et ueni, sequere me. Quare te sequor? Iam uenditis omnibus, distributis pauperibus, nonne perfectus sum? Quid opus est ut te sequar? Sequere me, ut discas quoniam mitis sum et humilis corde. Potest enim quisquam uendere omnia sua, et dare pauperibus, nondum mitis, nondum humilis corde? Certe potest. Si enim omnia mea distribuero pauperibus. Et adhuc audi. Nam quidam relictis omnibus que haberent, iam secuti Dominum, sed nondum ad perfectum secuti , non potuerunt ferre tentationem  passionis. Iam Petrus, fratres, ex his erat qui dimiserant omnia, et secuti erant Dominum. Nam diuite illo cum tristitia recedente, ubi conturbati discipuli interrogauerunt quo quis tandem posset esse perfectus, et eos consolatus est Dominus, dixerant Domino: Ecce nos dimisimus omnia, et secuti sumus te; quid ergo nobis erit ? Et dixit Dominus quid eis hic daret, quid in futurum reseruaret. Tamen iste iam ex eorum numero erat, qui hec fecerant. At ubi uentum est ad articulum passionis, ad uocem unius ancille ter negauit eum, cum quo se moriturum esse promiserat.



CAPUT IX.

10. Ad perfectionem et ad caritatem imitatione Christi peruenitur. Intendat ergo Charitas uestra: uade, inquit, omnia tua uende, da pauperibus, et habebis thesaurum in celo; et ueni, sequere me. Perfectus est Petrus, iam Domino in celo sedente ad dexteram Patris, tunc perfectus est et maturus factus. Ad passionem ergo cum sequeretur Dominum, non erat perfectus: at ubi cepit non esse in terra quem sequeretur, tunc perfectus est. Imo uero semper ante te habes quem sequaris: Dominus exemplum in terra posuit, cum Euangelium tibi reliquit [1 1Kb] , in Euangelio tecum est. Non enim mentitus est, dicens: Ecce ego uobiscum sum omnibus diebus, usque ad consummationem seculi . Ergo sequere Dominum. Quid est, sequere Dominum: Imitare Dominum. Quid est, Imitare Dominum! Discite a me quoniam mitis sum et humilis corde. Quia si distribuero omnia mea pauperibus, et tradidero corpus meum ut ardeam, caritatem autem non habeam, nichil mihi prodest . Exhortor ergo Charitatem uestram ad ipsam caritatem: non autem exhortarer ad caritatem, nisi aliqua caritate. Quod ergo inchoatum est, exhortor ut impleatur; et quod ceptum est, rogo ut perficiatur. Et pro me a uobis rogari queso, ut et in me perficiatur quod uos moneo. Omnes enim imperfecti sumus, et ibi perficiemur ubi perfecta sunt omnia. Paulus apostolus dicit: Fratres, ego me non arbitror apprehendisse. Ipse dicit: Non quia iam acceperim, aut iam perfectus sim . Et quisquam hominum se audet de perfectione iactare? Imo confiteamur imperfectionem, ut mereamur perfectionem.



SERMO CXLIII [* 1Kb]  . De uerbis Euangelii Ioannis, Ego ueritatem dico uobis, expedit uobis ut ego uadam, etc. Cap. XuI u\. 7-11.



CAPUT PRIMUM.

1. Fides in Christum ad iustificationem necessaria. Medicina omnium anime uulnerum, et una propitiatio pro delictis hominum est, credere in Christum: nec omnino quisquam mundari potest, siue ab originali peccato, quod ex Adam traxit, in quo omnes peccauerunt, et filii ire naturaliter facti sunt; siue a peccatis que ipsi non resistendo carnali  concupiscentie, sed eam sequendo, eique seruiendo in flagitiis et facinoribus, addiderunt; nisi per fidem coadunentur et compaginentur corpori eius, qui sine ulla illecebra carnali et mortifera delectatione conceptus est, nec eum in delictis mater in utero aluit, et peccatum non fecit, nec inuentus est dolus in ore eius . In eum quippe credentes, filii Dei fiunt; quia ex Deo nascuntur per adoptionis gratiam, que est in fide Iesu Christi Domini nostri. Quapropter, karissimi, merito idem Dominus et Saluator noster hoc unum peccatum dicit, de quo arguit mundum Spiritus sanctus, quia non credit in eum. Ego, inquit, ueritatem dico uobis, expedit uobis ut ego uadam. Si enim ego non abiero, Paracletus non ueniet ad uos: si autem abiero, mittam eum ad uos. Et cum uenerit ille, arguet mundum de peccato, et de iustitia, et de iudicio. De peccato quidem, quia non crediderunt in me: de iustitia uero, quia ad Patrem uado, et iam non uidebitis me: de iudicio autem, quia princeps huius mundi iudicatus est.



CAPUT II.

2. Peccatum infidelitatis in Christum cur solum arguitur. De hoc ergo uno peccato uoluit mundum argui, quod non credunt in eum: uidelicet quia in eum credendo cuncta peccata soluuntur, hoc unum imputari uoluit, quo cetera colligantur. Et quia credendo nascuntur ex Deo, et filii Dei fiunt: Dedit enim, inquit, illis potestatem filios Dei fieri, credentibus in eum . Qui ergo credit in Filium Dei, in quantum adheret illi, et fit etiam ipse per adoptionem filius et heres Dei, coheres autem Christi, in tantum non peccat. Unde dicit Ioannes: Qui natus est ex Deo, non peccat . Et ideo peccatum unde mundus arguitur hoc est, quod non credunt in eum. Hoc est peccatum de quo itidem dicit: Si non uenissem, peccatum non haberent . Numquid enim alia innumerabilia peccata non habebant? Sed aduentu eius hoc unum peccatum accessit non credentibus, quo cetera tenerentur. In credentibus autem quia hoc unum defuit, factum est ut cuncta dimitterentur credentibus. Nec ob aliud apostolus Paulus, Omnes, inquit, peccauerunt, et egent gloria Dei ; ut qui crediderit in eum, non confundatur : sicut et Psalmus dicit, Accedite ad eum, et illuminamini, et uultus uestri non confundentur . Qui ergo in se gloriatur, confundetur: non enim sine peccatis inuenietur. Ille itaque tantummodo non confundetur, qui in Domino gloriatur. Omnes enim peccauerunt, et egent gloria Dei. Itaque cum de Iudeorum infidelitate loqueretur, non ait: Etenim si quidam illorum peccauerunt, numquid peccatum eorum fidem Dei euacuabit? Quomodo enim diceret, Si quidam illorum peccauerunt; cum ipse dixerit, Omnes enim peccauerunt? Sed ait, Si quidam illorum non crediderunt, numquid incredulitas eorum fidem Dei euacuabit ? Ut hoc peccatum expressius demonstraret, quo uno clauditur aduersus cetera, ne per Dei gratiam relaxentur. De quo uno peccato per aduentum Spiritus sancti, hoc est, per donum ipsius gratie quod fidelibus datur,  mundus arguitur, dicente Domino, De peccato quidem, quia non crediderunt in me.



CAPUT III.

3. Spiritus sancti magnum munus post Christi ascensionem. Non autem esset meritum grande credentium et beatitudo gloriosa, si semper Dominus in resuscitato corpore humanis oculis appareret. Spiritus ergo sanctus hoc magnum munus attulit credituris, ut eum quem carnalibus oculis non uiderent, a carnalibus cupiditatibus mente sobria et spiritualibus desideriis ebria suspirarent. Unde et ille discipulus, qui se dixerat non crediturum, nisi cicatrices eius manu tetigisset, cum contrectacto corpore Domini quasi euigilans exclamasset, Dominus meus et Deus meus! ait illi Dominus, Quia uidisti me, credidisti; beati qui non uiderunt et crediderunt . Hanc beatitudinem Spiritus sanctus paracletus attulit, ut ab oculis carnis serui forma remota, quam de uirginis utero accepit, in ipsam Dei formam, in qua Patri equalis etiam cum in carne apparere dignatus est permansit, purgata mentis acies tenderetur: ut eodem Spiritu repletus Apostolus diceret, Et si noueramus Christum secundum carnem, sed nunc iam non nouimus . Quia et carnem Christi non secundum carnem, sed secundum spiritum nouit, qui uirtutem resurrectionis eius, non palpando curiosus, sed credendo certus agnoscit: non dicens in corde suo, Quis ascendit in celum? hoc est Christum deducere; aut, Quis descendit in abyssum? hoc est Christum a mortuis reducere. Sed prope est, inquit, uerbum in ore tuo, quia Dominus est iehsu: et si credideris in corde tuo quia Deus illum suscitauit a mortuis, saluus eris. Corde enim creditur ad iustitiam, ore autem confessio fit ad salutem . Hec, fratres, Apostoli uerba sunt, ipsius sancti Spiritus sancta ebrietate ructuantis.



CAPUT Iu.

4. Iustitia fidei a spiritu sancto post recessum Christi. Cum ergo hanc beatitudinem, qua non uidemus et credimus, nullo modo haberemus, nisi eam a Spiritu sancto acciperemus; merito dictum est, Expedit uobis ut ego uadam. Si enim non abiero, Paracletus non ueniet ad uos: si autem abiero, mittam illum ad uos. Semper quidem diuinitate nobiscum est: sed nisi corporaliter abiret a nobis, semper eius corpus carnaliter uideremus, et nunquam spiritualiter crederemus; qua fide iustificati et beatificati, idipsum uerbum Deum apud Deum, per quod facta sunt omnia, et quod caro factum est, ut habitaret in nobis, corde mundato contemplari mereremur. Et si [1 1Kb] non manu tangendo, sed corde creditur ad iustitiam; recte de iustitia nostra mundus arguitur, qui non uult credere nisi quod uidet. Ut autem nos haberemus iustitiam fidei, de qua mundus argueretur incredulus, propterea Dominus ait, De iustitia, quia ad Patrem uado, et iam non uidebitis me. Tanquam diceret: Hec erit iustitia uestra, ut credatis in me mediatorem, quem resuscitatum ad Patrem isse certissime habebitis [2 1Kb] , quamuis eum carnaliter non uideatis; ut per ipsum  reconciliati, Deum spiritualiter uidere possitis. Unde figuram Ecclesie gestanti mulieri, cum ei post resurrectionem ad pedes caderet: Noli me tangere, inquit; nondum enim ascendi ad Patrem . Quod mystice dictum intelligitur. Noli me per corporeum contactum carnaliter credere: spiritualiter autem credes, id est, fide spirituali me tanges, cum ascendero ad Patrem. Quia beati qui non uident, et credunt. Et hec est iustitia fidei, qua mundus carens, de nobis qui ea non caremus, arguitur: quia iustus ex fide uiuit . Siue ergo quia in illo resurgentes, et in illo ad Patrem uenientes inuisibiliter et in iustificatione perficimur; siue quia non uidentes et credentes ex fide uiuimus, quoniam iustus ex fide uiuit: propterea dixit, De iustitia, quia ad Patrem uado, et iam non uidebitis me.



CAPUT u.

5. Inexcusabilis infidelitas mundi. Nec inde se mundus excuset, quod a diabolo impeditur, ne credat in Christum. Credentibus enim princeps mundi mittitur foras , ut iam non operetur in cordibus hominum, quos Christus per fidem ceperit possidere; sicut operatur in filiis diffidentie , quos ad tentandos et tribulandos iustos plerumque concitat. Quia enim missus est foras, qui intrinsecus dominabatur, extrinsecus preliatur. Etsi ergo per eius persecutiones Dominus dirigit mites in iudicio ; tamen iam ipse hoc ipso quo foras missus est, iudicatus est. Et de hoc iudicio mundus arguitur: quia frustra de diabolo queritur, qui non uult credere in Christum, quem iudicatum, id est, foras missum, et propter nostram exercitationem forinsecus oppugnare permissum, non solum uiri, sed etiam mulieres, et pueri, et puelle martyres uicerunt. Sed in quo uicerunt, nisi in illo in quem crediderunt, et quem non uidentes dilexerunt, et quo dominante in cordibus suis pessimo dominatore caruerunt? Et hoc totum per gratiam, hoc est, per donum Spiritus sancti. Recte itaque idem Spiritus arguit mundum, et de peccato, quia non credit in Christum: et de iustitia, quia qui uoluerunt crediderunt, quamuis in quem crediderunt non uiderunt; et per eius resurrectionem se quoque in resurrectione perfici sperauerunt: et de iudicio, quia ipsi si uellent credere, a nullo impedirentur, quoniam princeps huius mundi iam iudicatus est.



SERMO CXLIu [* 1Kb]  . De uerbis eisdem Euangelii Ioannis, Ipse arguet mundum de peccato, et de iustitia, et de iudicio. Cap. XuI, u\. 8-11  .



CAPUT PRIMUM.

1. Peccatum incredulitatis cur solum arguitur. Spiritus sanctus, gratia Dei dicitur. Cum Dominus et Saluator noster iehsu Christus  de aduentu Spiritus sancti, quem se missurum esse promisit et misit, multa diceret; ait inter cetera: Ipse arguet mundum de peccato, et de iustitia, et de iudicio. Neque hoc cum dixisset, sermonem traiecit in aliud: sed ipsa aliquanto expressius insinuare dignatus est. De peccato quidem, inquit, quia non crediderunt in me: de iustitia autem, quia ad Patrem uado: de iudicio uero, quia princeps huius mundi iam iudicatus est. Oboritur ergo nobis intelligendi desiderium, cur peccatum hominum quasi solum esset, non credere in Christum, ita de hoc solo dixit, quod mundum Spiritus sanctus argueret: si autem manifestum est preter hanc infidelitatem alia multa hominum esse peccata, cur de hoc solo mundum Spiritus sanctus arguat. An quia peccata omnia per infidelitatem tenentur, per fidem dimittuntur; propterea hoc unum pre ceteris imputat Deus, per quod fit ut cetera non soluantur, dum non credit in humilem Deum homo superbus? Sic enim scriptum est: Deus superbis resistit, humilibus autem dat gratiam . Gratia quippe Dei, donum Dei est. Donum autem maximum ipse Spiritus sanctus est; et ideo gratia dicitur. Cum enim omnes peccassent, et egerent gloria Dei ; quia per unum hominem peccatum intrauit in mundum, et per peccatum mors, in quo omnes peccauerunt : ideo gratia, quia gratis datur. Ideo gratis datur, quia non quasi merces redditur post discussionem meritorum, sed donum datur post ueniam delictorum.



CAPUT II.

2. Credere Christum, et credere in Christum, differunt. De peccato igitur arguuntur infideles, id est, dilectores mundi: nam ipsi significantur mundi nomine. Cum enim dicitur, Arguet mundum de peccato; non alio quam quod non crediderunt in Christum. Hoc denique peccatum si non sit, nulla peccata remanebunt, quia iusto ex fide uiuente cuncta soluuntur. Sed multum interest, utrum quisque credat ipsum Christum, et utrum credat in Christum. Nam ipsum esse Christum et demones crediderunt, nec tamen in Christum demones crediderunt. Ille enim credit in Christum, qui et sperat in Christum et diligit Christum. Nam si fidem habet sine spe ac sine dilectione, Christum esse credit, non in Christum credit. Qui ergo in Christum credit, credendo in Christum, uenit in eum Christus, et quodam modo unitur in eum, et membrum in corpore eius efficitur. Quod fieri non potest, nisi et spes accedat et caritas.

3. Iustitia de qua arguitur mundus. Quid sibi etiam uult quod ait, De iustitia, quia ad Patrem uado? Et primo querendum est, si de peccato mundus arguitur, cur et de iustitia. Quid enim de iustitia recte argui possit? An de peccato quidem suo, de iustitia uero Christi mundus arguitur? Non uideo quid aliud possit intelligi: quandoquidem, De peccato, inquit, quia non crediderunt in me; de iustitia uero, quia ad Patrem uado. Illi non crediderunt, ipse ad Patrem uadit. Illorum ergo peccatum, ipsius autem iustitia. Sed cur in eo solo uoluit nominare iustitiam, quia uadit ad Patrem? Num non iustitia est etiam quod huc uenit a  Patre? An illa potius misericordia est quod a Patre ad nos uenit, iustitia uero quod ad Patrem uadit?



CAPUT III.

4. Iustitia quod Christus uadit ad Patrem, quare. Ita, fratres, expedire arbitror, ut in tanta profunditate Scripturarum, in quibus forte uerbis absconditum aliquid latet quod opportune aperiendum sit, tanquam simul fideliter inquiramus, ut salubriter inuenire mereamur. Cur ergo hanc appellat iustitiam quia uadit ad Patrem, et non etiam quia uenit a Patre? An quia misericordia est quod uenit, ideo iustitia est quod uadit: ut et in nobis discamus impleri non posse iustitiam, si pigri fuerimus prerogare misericordiam, non que nostra sunt querentes, sed et que aliorum? Quod cum monuisset Apostolus, continuo de ipso Domino coniunxit exemplum: Nihil, inquit, per contentionem, neque per inanem gloriam; sed in humilitate mentis alter alterum existimantes superiorem sibi; non que sua sunt unusquisque intendentes, sed et que aliorum. Deinde statim addidit: Singuli quique hoc sentite in uobis, quod et in Christo Iesu: qui cum in forma Dei esset, non rapinam arbitratus est esse equalis Deo; sed semetipsum exinaniuit, formam serui accipiens, in similitudinem hominum factus, et habitu inuentus ut homo: humiliauit se, factus obediens usque ad mortem, mortem autem crucis. Hec est misericordia, qua uenit a Patre. Que igitur iustitia est, qua uadit ad Patrem? Sequitur et dicit: Propter quod et Deus eum exaltauit, et donauit illi nomen quod est super omne nomen, ut in nomine Iesu omne genu flectatur, celestium, terrestrium et infernorum, et omnis lingua confiteatur quia Dominus iehsu Christus in gloria est Dei Patris . Hec est iustitia, qua uadit ad Patrem.



CAPUT Iu.

5. Solus Christus ascendit in celum. Unus Christus ex capite et membris. Christus aliter est unum cum Patre, aliter unum nobiscum. Sed si solus uadit ad Patrem, quid nobis prodest? Utquid ab Spiritu sancto de hac iustitia mundus arguitur? Et tamen nisi solus iret ad Patrem, non alio loco diceret: Nemo ascendit in celum, nisi qui descendit de celo, Filius hominis qui est in celo . Sed etiam Paulus apostolus dicit: Nostra enim conuersatio in celis est . Sed quare hoc? Quia item dicit: Si resurrexistis cum Christo, que sursum sunt querite, ubi Christus est in dextera Dei sedens; que sursum sunt sapite, non que super terram. Mortui enim estis, et uita uestra abscondita est cum Christo in Deo . Quomodo ergo ille solus? An ideo solus, quia Christus unus est cum omnibus membris suis, tanquam caput cum corpore suo? Que autem corpus eius, nisi Ecclesia? Sicut dicit idem doctor: uos autem estis corpus Christi, et membra ex parte . Cum ergo nos ceciderimus, et propter nos ipse descenderit, quid est, Nemo ascendit, nisi qui descendit; nisi quia nemo ascendit, nisi unum cum eo factus [1 1Kb] , et tanquam membrum compactus in eius corpore qui descendit? Sic et discipulis dicit: Quia  sine me nichil potestis facere . Aliter est enim unum cum Patre, et aliter unum nobiscum. Unum cum Patre est, quia una substantia est Patris et Filii: unum cum Patre est, quia cum in forma Dei esset, non rapinam arbitratus est esse equalis Deo. Unus autem nobiscum factus est, quia semetipsum exinaniuit, formam serui accipiens: unus nobiscum factus est, secundum semen Abrahe, in quo benedicentur omnes gentes. Quod cum commemorasset, ait Apostolus: Non dicit, Et seminibus, tanquam in multis; sed tanquam in uno, Et semini tuo, quod est Christus. Et quia et nos ad id pertinemus quod est Christus, nobis simul incorporatis et illi capiti coherentibus, unus est Christus: et quia et nobis dicit, Ergo Abrahe semen estis, secundum promissionem heredes . Si enim unum est semen Abrahe, et illud unum semen Abrahe non intelligitur nisi Christus; hoc autem semen Abrahe etiam nos sumus: hoc ergo totum, id est, caput et corpus, unus est Christus.



CAPUT u.

6. Iustitia Christi quomodo nostra. Et ideo nos non debemus ab illa iustitia separatos putare, quam Dominus ipse commemorat, dicens: De iustitia, quia ad Patrem uado. Cum Christo enim et nos resurreximus, et nos cum capite nostro Christo sumus [1 1Kb] , interim fide et spe: complebitur autem spes nostra in ultima resurrectione mortuorum. Cum autem complebitur spes nostra, tunc complebitur etiam iustificatio nostra. Quam completurus Dominus, quid sperare debeamus, ostendit in carne sua , in qua resurrexit et ascendit ad Patrem. Quia sic scriptum est: Traditus est propter delicta nostra, et resurrexit propter iustificationem nostram . Arguitur ergo mundus de peccato, in eis qui non credunt in Christum: et de iustitia, in eis qui resurgunt in membris Christi. Unde dictum est: Ut nos simus iustitia Dei in ipso . Si enim non in ipso, nullo modo iustitia. Si autem in ipso, totus nobiscum uadit ad Patrem, et hec implebitur in nobis perfecta iustitia. Propter hoc et de iudicio mundus arguitur, quia princeps huius mundi iam iudicatus est: id est, diabolus princeps iniquorum, qui corde non habitant nisi in hoc mundo, quem diligunt, et ideo mundus uocantur; sicut nostra conuersatio in celis est, si resurrexerimus cum Christo. Ergo quemadmodum nobiscum, id est, cum corpore suo unus est Christus: sic cum omnibus impiis quibus caput est, cum quodam corpore suo unus est diabolus. Quapropter sicut nos non separamur a iustitia, de qua Dominus dixit, Quia ad Patrem uado: sic impii non separantur ab illo iudicio, de quo dixit, Quia princeps huius mundi iam iudicatus est.



SERMO CXLu [* 1Kb]  . De uerbis Euangelii Ioannis, cap. XuI, u\. 24, Usque nunc nichil petiistis in nomine meo. Et de uerbis Luce, cap. X, u\ u\. 17, 20, Domine, ecce in nomine tuo et demonia nobis subiecta sunt  .


1. Locus Ioannis quomodo conciliandus cum uerbis Luce. Sanctum Euangelium cum legeretur, audiuimus quod modo uere debeat omnem intentam animam mouere ad querendum, non ad deficiendum. Qui enim non mouetur, nec mutatur. Sed est motus periculosus, de quo scriptum est, Ne des ad mouendum pedes meos . Motus autem alius est querentis, pulsantis, petentis. Quod ergo lectum est omnes audiuimus: sed puto quia non omnes intelleximus. Commemorat quod mecum queratis, mecum petatis, pro quo accipiendo mecum pulsetis. Aderit enim, sicut speramus, gratia Domini, ut, cum uolo uobis ministrare, et ego merear accipere. Quid est, obsecro uos, quod Dominum dixisse modo audiuimus discipulis suis: Usque nunc nichil petiistis in nomine meo? Nonne illis discipulis loquitur, quos cum misisset, data potestate ad predicandum Euangelium et magnalia facienda, reuersi sunt gaudentes et dixerunt ei: Domine, ecce in nomine tuo et demonia nobis subiecta sunt? Recognoscitis, recolitis, quod de Euangelio commemoraui, in omni loco et omni sententia ueridico, nusquam falso, nusquam fallente. Quomodo ergo uerum est, Usque modo nichil petiistis in nomine meo; et, Domine, ecce in nomine tuo et demonia nobis subiecta sunt? Mouet certe animum, ad cognoscendum questionis huius secretum. Ergo petamus, queramus, pulsemus. Hoc in nobis  fidelis pietas, non carnis inquietudo, sed animi subiectio; ut ille nobis aperiat, qui nos uidet pulsantes.

2. Timentibus absconditur dulcedo Dei, reuelatur sperantibus. Quid ergo det Dominus ministrandum uobis, intenti, hoc est, esurientes accipite: quod cum dixero, sine dubio probabitis sanis faucibus cordis quod de cellario dominico uobis apponatur. Dominus iehsu sciebat unde posset anima humana, hoc est, mens rationalis ad imaginem Dei facta satiari, tanquam ipsa eo ipso satietur. Nouerat hoc, et illam ea plenitudine adhuc carere sciebat. Nouerat se apparere, nouerat se latere. Sciebat quid in illo demonstraretur, quid absconderetur. Nouerat hoc. Quam multa, inquit Psalmus, multitudo dulcedinis tue, Domine, quam abscondisti timentibus te, perfecisti autem sperantibus in te . Dulcedinem tuam et magnam et multam abscondisti timentibus te. Si timentibus te abscondis, quibus aperis? Perfecisti sperantibus in te. Questio gemina nata est, sed alterutra soluitur ex altera. Alterum si quis inquirat, quid est hoc, Abscondisti timentibus te, perfecisti sperantibus in te? Alii timent, alii sperant? non ii ipsi sunt timentes Deum, sperantes in Deum? Quis in eum sperat, qui non eum timet? Quis eum pie timet, et in eum spem non habet? Ergo prius ista soluatur. De sperantibus et timentibus uolo aliquid dicere.

3. Timor sub Lege, spes sub gratia. Lex timorem habet, gratia spem. Quid autem interest inter Legem et  gratiam, quandoquidem unus dator et Legis et gratie? Lex terret de se ipso presumentem, gratia adiuuat in Deum sperantem. Lex, inquam, terret: nolite contemnere, quia breue est; appendite, et magnum est. uidete quid dixerim, sumite quod ministramus, probate unde sumamus. Lex terret de se ipso presumentem, gratia adiuuat in Deum sperantem. Quid dicit Lex? Multa, et quis enumerat? Unum preceptum paruum et modicum inde commemoro, quod commemorauit Apostolus, ualde paruum: uideamus quis supportat. Non concupisces. Quid est, fratres? Audiuimus Legem; si gratia non sit, penam tuam audisti. Quid mihi iactas, quisquis audiens hoc de te presumis, quid mihi iactas innocentiam? Quid tibi de illa blandiris? Potes dicere, Non rapui res alienas: audio, credo, fortassis et uideo; non rapis res alienas, Non concupisces, audisti. Non accedo ad uxorem alienam: et hoc audio, credo, uideo. Non concupisces, audisti. Quid te foris circumspicis, et non intus inspicis? Inspice, et uidebis aliam legem in membris tuis. Intus inspice, quid transis te? Descende in te. uidebis aliam legem in membris tuis repugnantem legi mentis tue, et captiuantem te in lege peccati, que est in membris tuis. Merito tibi absconditur dulcedo Dei. Captiuat te lex posita in membris tuis, repugnans legi mentis tue. De dulcedine illa que tibi absconditur, sancti Angeli bibunt: non potes dulcedinem pati et gustare captiuus  . Concupiscentiam nesciebas, nisi Lex diceret, Non concupisces. Audisti, timuisti; tentasti pugnare, non potuisti superare. Occasione enim accepta, peccatum per mandatum operatum est mortem. Certe recognoscitis, Apostoli uerba sunt, Occasione accepta peccatum per mandatum operatum est in me omnem concupiscentiam. Quid te iactabas superbus? Ecce armis tuis te uicit inimicus. Tu certe mandatum querebas ad monitionem [1 1Kb] : ecce per mandatum inuenit hostis intrandi occasionem. Occasione enim accepta, peccatum per mandatum fefellit, inquit, me, et per eum occidit [2 1Kb] . Quid est quod dixi, Armis tuis te uicit inimicus? Audi eumdem apostolum sequentem et dicentem: Itaque Lex quidem sancta, et mandatum sanctum et iustum et bonum. Iam responde reprehensoribus Legis: Apostoli auctoritate responde, Mandatum sanctum, lex sancta, mandatum iustum et bonum. Quod ergo bonum est, mihi factum est mors? Absit: sed peccatum ut appareat, per bonum mihi operatum est mortem . Quare hoc, nisi quia mandato accepto timuisti, non dilexisti? Timuisti penam, non amasti iustitiam. Qui timet penam, optat si fieri potest, facere quod libeat, et non habere quod timeat. Prohibet Deus adulterium; concupisti uxorem alienam, non accedis, non facis, occasio data est, habes tempus, patet locus, deest  conscius, tu tamen non facis; unde? Quia times penam. Sed nullus sciet. Numquid nec Deus? Ita plane, quia scit Deus quod facturus es, non facis: sed et ipsum Deum minantem tremis, non precipientem diligis. Quare non facis? Quia si feceris, in gehennam mitteris. Ignem times. O si castitatem amares, non faceres, etsi omni modo impunitus esse deberes. Si tibi Deus diceret, Ecce fac, non te damnabo; in gehennam te non damnabo, sed faciem meam tibi negabo. Si propter hanc comminationem non faceres, amore Dei non faceres, timore  iudicii. Sed faceres, forte enim sic faceres: non enim meum est iudicare. Adiuuat gratia, que sanctos facit, si sic non facis, quia horres contaminationem adulterii, quia diligis preceptorem, ut exigas promissorem, non quia times damnatorem: iam gratie est, hoc tibi noli assumere, uiribus tuis noli tribuere. Delectatione facis, bene; caritate facis, bene; annuo, consentio. Charitas de te operatur, quando uolens facis. Iam gustas dulcedinem, si speras in Dominum.

4. Charitas non ex nobis, sed ex Deo. Sed unde tibi ista caritas? si tamen est: timeo enim ne adhuc timendo non facias, et magnus tibi uidearis. Iam si caritate non facis, uere magnus es. Habes caritatem? Habeo, inquis. Unde? A me ipso. Longe es a dulcedine, si a te ipso habes. Teipsum amabis; quia unde habes amabis. Sed conuinco quod non habes. Quod enim putas a te ipso habere rem tantam, inde non credo quod habeas. Si enim haberes, scires unde haberes. Charitatem a te habes, quasi leue aliquid, quasi breue aliquid? Si linguis hominum loquereris et Angelorum, caritatem autem non haberes, eramentum esses tinniens et cymbalum concrepans. Si scires omnia sacramenta et omnem haberes scientiam, omnem prophetiam et omnem fidem, ita ut montes transferres, caritatem autem non haberes, prodesse tibi ista non possent. Si distribueres omnia tua pauperibus, et traderes corpus tuum ut arderes, caritatem autem non haberes, nichil esses . Quanta est ista caritas, que si defuerit, nichil prosunt omnia? Compara eam non fidei tue, non scientie tue, non lingue tue; minoribus rebus, oculo corporis tui, manui, pedi, uentri, alicui membro extremo compara caritatem; numquid ex aliqua parte ista minima caritati sunt comparanda? Ergo oculum et nasum a Deo habes, et caritatem a te habes? Si caritatem, que superat omnia, tu tibi dedisti, uilem tibi Deum fecisti. Quid tibi plus potest dare Deus? Quidquid dederit, minus est. Omnia caritas uincit, quam tu tibi dedisti. Sed si habes, non tibi dedisti. Quid enim habes, quod non accepisti ? Quis mihi, quis tibi dedit? Deus. Agnosce datorem, ne sentias damnatorem. Credendo de Scripturis Deus tibi dedit caritatem, magnum bonum, caritatem omnia superantem. Deus tibi dedit: quia caritas Dei diffusa est in cordibus nostris; forte a te? absit; per Spiritum sanctum qui datus est nobis .

5. Hominis presumptio per Legem, captiuitas per  gratiam tollitur. Redite mecum ad captiuum illum, redite mecum ad propositionem meam. Lex terret de se presumentem, gratia adiuuat in Deum sperantem. uide enim illum captiuum. uidet aliam legem in membris suis repugnantem legi mentis sue et captiuum se ducentem in lege peccati, que est in membris eius. Ecce uincitur, ecce trahitur, ecce captiuatur, ecce subiugatur. Quid ei profuit, Non concupisces? Audiuit, Non concupisces, ut nosset hostem, non ut uinceret. Concupiscentiam enim, id est hostem suum, nesciebat, nisi Lex diceret, Non concupisces. Iam uidisti hostem; pugna, libera te, assere te in libertatem; prematur iucunda suggestio, perimatur illicita delectatio. Armare, habes legem; procede, uince, si potes. Quid enim est quod ex aliquantula iam gratia Dei condelectaris legi Dei secundum interiorem hominem? Sed uides aliam legem in membris tuis repugnantem legi mentis tue: non repugnantem et nichil ualentem, sed captiuum te ducentem in lege peccati. Ecce unde timenti tibi absconditur multitudo illa dulcedinis: absconditur timenti, quomodo perficitur speranti? Clama sub hoste, quia habes oppugnatorem, habes et adiutorem qui te exspectat pugnantem, subleuat laborantem; sed si inueniat sperantem: odit enim superbientem. Sub hoste ergo quid clamas? Miser ego homo. Iam uidetis, quoniam clamastis. Sit iste clamor uester, quando forte sub hoste laboratis, dicite, in intimis precordiis dicite, sana fide dicite, Miser ego homo. Miser ego, ideo miser quia ego. Miser ego homo, et quia ego, et quia homo. uane enim conturbatur. Quamuis enim in imagine perambulet homo : Miser ego homo, quis me liberabit de corpore mortis huius? Numquid tu? Ubi sunt uires tue, ubi est presumptio tua? Certe aliqua taces  : taces, sed taces a te extollendo, non a Deo inuocando. Tace et clama. Quia et ipse Deus tacet et clamat; tacet a iudicio, non tacet a precepto: sic et tu tace ab elatione, noli ab inuocatione; ne dicat tibi Deus, Tacui, numquid semper tacebo ? Exclama ergo, Miser ego homo. Agnosce te uictum, uires tuas confunde, et dic, Miser ego homo, quis me liberabit de corpore mortis huius? Quid dixeram? Lex terret de se presumentem. Ecce homo de se presumebat, tentauit pugnare, non potuit superare; uictus est, prostratus est, subiugatus est, captiuatus est. Didicit de Deo presumere, et quem lex terruit de se presumentem, restat ut gratia adiuuet in Deum sperantem. Hoc confidens dicit, Quis me liberabit de corpore mortis huius? Gratia Dei per Iesum Christum Dominum nostrum . Iam uide dulcedinem, gusta, sapiat tibi: audi Psalmum, Gustate et uidete quoniam suauis est Dominus . Factus est tibi suauis, quia liberauit te. Amarus tibi fuisti, cum presumeres in te. Bibe dulcedinem, accipe pignus tanti horrei  .

6. Discipuli sub Lege nondum a cupiditatibus liberi. Temporalia a Deo petentes, nichil petunt. Discipuli  ergo Domini Iesu Christi adhuc sub lege mundi [1 1Kb] , adhuc nutriendi, adhuc corrigendi, adhuc dirigendi. Adhuc enim concupiscebant: cum lex dicat, Non concupisces . Pace dixerim eorum sanctorum arietum, ducum gregis; pace eorum dixerim, quia uerum dico: Euangelium loquitur: contendebant quis esset eorum maior , et adhuc in terra Domino constituto, principatus dissensione fluctuabant. Hoc unde, nisi ex fermento uetere? hoc unde nisi ex lege in membris, repugnante legi mentis? Fastigium querebant: enimuero cupiebant; quis maior esset cogitabant: ideo altitudo eorum de puero confunditur. uocat ad se iehsu humilem etatem, ut domet tumidam cupiditatem . Merito ergo et quando redierunt, et dixerunt, Domine, ecce demonia subiecta sunt nobis in nomine tuo: ? Dominus ergo, magister bonus, sedans timorem, edificans firmitatem, ait illis: Nolite in hoc gaudere, quia demonia uobis subiecta sunt. Quare hoc? Quia multi uenient in nomine meo dicentes, Ecce in nomine tuo demonia eiecimus; et dicam eis, Non noui uos . Nolite in hoc gaudere, sed gaudete quia nomina uestra scripta sunt in celis. Adhuc ibi esse non potestis, et tamen iam ibi scripti estis, Gaudete ergo. Et illud, Adhuc nichil petiistis in nomine meo. Quod enim petiistis ad quod uolo dare, nichil est. Quid enim petiistis in nomine meo? Ut demonia uobis subiecta essent? In hoc gaudere nolite, hoc est, nichil est quod petiistis: si enim aliquid esset, gaudere iuberet. Ergo non omnino nichil erat, sed quia ad illam magnitudinem premiorum Dei exiguum erat. Non enim uere Paulus apostolus non erat aliquid; et tamen in comparatione Dei, Neque qui plantat est aliquid, neque qui rigat . Et uobis dicimus, et nobis dicimus, et nobis et uobis dicimus, quando petimus in nomine Christi temporalia ista. Certe enim petiistis. Nam quis non petat? Alius sanitatem petit, si egrotat; alius liberationem petit, si in carcere constitutus est; alius portum rogat, si in naui turbatur; alius uictoriam rogat, si cum hoste confligit; et in nomine Christi totum rogat, et nichil est quod rogat. Quid ergo rogandum est? Petite in nomine meo. Et non dixit quid, sed in uerbis intelligimus quid petere debeamus. Petite, et accipietis, ut gaudium uestrum sit plenum. Petite, et accipietis, in nomine meo. Sed quid? Non nichil: quid autem? Ut gaudium uestrum sit plenum: id est, hoc petite quod uobis sufficiat. Nam quando petis nichil [2 1Kb] : qui bibet de hac aqua, sitiet iterum . Mittit in puteum hydriam cupiditatis, leuat unde bibat, ut iterum sitiat. Petite ut gaudium uestrum sit plenum: id est, ut satiemini, non ut ad tempus delectemini. Petite quod uobis sufficiat: dicite uocem Philippi, Domine, ostende nobis Patrem, et sufficit nobis. Dicit uobis Dominus, Tanto tempore uobiscum sum, et non cognouistis me? Philippe, qui me uidet,  uidet et Patrem . Ergo gratias agite Christo pro uobis infirmantibus [1 1Kb] , et fauces satiandas parate Christi diuinitati. Conuersi ad Dominum, etc.



SERMO CXLuI [* 1Kb]  . De uerbis Euangelii Ioannis, Simon Ioannis diligis me? etc. Cap. XXI, u\. 15-17  .



CAPUT PRIMUM.

1. Officium pastoris et ouium. Hereditas nostra, Deus ipse. Lectione hodierna animaduertit Charitas uestra, dictum esse Petro a Domino per interrogationem: Diligis me? Cui respondebat ille: Scis, Domine, quia amo te. Hoc secundo, hoc tertio; et ad singula uerba respondentis dicebat Dominus, Pasce agnos meos. Commendabat Petro Christus agnos suos pascendos, qui pascebat et Petrum. Quid enim Petrus poterat prestare Domino, maxime iam immortale corpus gerenti, et in celum ascensuro? Tanquam ei diceret, Amas me? In hoc ostende quia amas me, Pasce oues meas. Ergo, fratres, cum obedientia audite oues uos esse Christi: quia et nos cum timore audimus, Pasce oues meas. Si nos cum timore pascimus et timemus pro ouibus; ipse oues quomodo pro se debent timere? Pertineat ergo ad nos cura, ad uos obedientia; ad nos uigilantia pastoralis, ad uos humilitas gregis. Quanquam et nos qui uobis uidemur loqui de superiore loco, cum timore sub pedibus uestris sumus; quoniam nouimus quam periculosa ratio de ista quasi sublimi sede reddatur. Proinde, karissimi, catholica germina, membra Christi, cogitate quale caput habeatis. Filii Dei, cogitate qualem Patrem inueneritis. Christiani, cogitate que uobis hereditas promittatur. Non talis qualis in terra possideri a filiis non potest, nisi cum mortui fuerint parentes eorum. Nullus enim in terra possidet hereditatem patris, nisi mortui. Nos uiuo Patre nostro possidebimus quod donabit: quia Pater noster mori non poterit. Plus addo, plus dico, et uerum dico: ipse Pater erit hereditas nostra.



CAPUT II.

2. Recens baptizatos cauere iubet a malis christianis et a schismaticis. Congruenter uiuite, maxime uos, candidati Christi, recens baptizati, modo regenerati, sicut uos ante admonui, et modo dico, et sollicitudinem meam pronuntio; quia timorem mihi maiorem ingessit presens euangelica lectio: obseruate uos, nolite imitari malos christianos. Nolite dicere: Faciam hoc, quia multi fideles hoc faciunt. Hoc non est defensionem parare anime, sed comites ad gehennam inquirere. Crescite in hac area dominica: in hac inuenietis bonos, qui et uobis placeant, si et uos boni fueritis. Numquid enim peculium nostrum estis? Heretici et schismatici de furtis dominicis peculia sibi fecerunt, et greges non Christi, sed  suos contra Christum pascere uoluerunt. Plane in ipsis depredationibus suis titulum illius posuerunt, ut prede ipsorum quasi defenderentur per titulum potentis. Quid facit Christus quando tales conuertuntur, qui foris ab Ecclesia titulum eius Baptismatis acceperunt? Eiicit predatorem, titulum non deponit, et possidet domum: quia inuenit ibi titulum suum. Quid opus est ut mutet nomen suum? Numquid attendunt quod ait Dominus Petro, Pasce agnos meos, pasce oues meas? Numquid dixit ei, Pasce agnos tuos: aut, Pasce oues tuas? Exclusis autem, quid dixit in Canticis canticorum ad Ecclesiam? Loquens sponsus ad sponsam ait, Nisi cognoueris temetipsam, pulchra inter mulieres, exi tu. Tanquam dicens, Non ego te eiicio, exi tu, nisi temetipsam cognoueris, pulchra inter mulieres, nisi cognoueris te in speculo Scripture diuine; nisi attenderis, o mulier pulchra, speculum quod te falso nitore non fallit: nisi cognoueris quia de te dictum est, Super omnem terram gloria tua ; quia de te dictum est, Dabo tibi gentes hereditatem tuam, et possessionem tuam terminos terre ; et alia innumerabilia testimonia, que catholicam Ecclesiam commendant. Nisi ergo cognoueris, partem non habes, heredem te non potes facere. Ergo, exi tu in uestigiis gregum, non in societate gregis: et pasce hedos tuos , non quomodo Petro dictum est, oues meas. Petro dicitur, oues meas; schismaticis dicitur, hedos tuos. Hic oues, ibi hedos: hic meas, ibi tuos. Recolite dexteram et sinistram iudicis nostri: recolite ubi stabunt hedi, et ubi oues : et apparebit uobis ubi dextera, ubi sinistra, candida et nigra, luminosa et tenebrosa, pulchra et deformis, acceptura regnum et inuentura supplicium sempiternum.



SERMO CXLuII [* 1Kb]  . De eisdem uerbis Euangelii Ioannis, Simon Ioannis, diligis me plus his [1 1Kb] ? etc. Cap. XXI, u\ 15-19.



CAPUT PRIMUM.

1. Petri presumptio et negatio. Apostolum Petrum primum omnium Apostolorum meministis in Domini passione fuisse turbatum. A se turbatum, sed a Christo innouatum [2 1Kb] . Fuit enim prius audax presumptor, et postea factus est timidus negator. Promiserat se pro Domino moriturum, cum prius pro illo esset Dominus moriturus. Quando ergo dicebat, Tecum ero usque ad mortem; et, Animam meam pro te ponam: respondit ei Dominus, Animam tuam pro me pones? Amen dico tibi, priusquam gallus cantet, ter me negabis . uentum est ad horam: et quia Deus erat Christus, homo autem Petrus, impleta est Scriptura, Ego dixi in pauore meo, Omnis homo mendax . Dicit autem Apostolus,  Quoniam Deus uerax, omnis autem homo mendax . uerax Christus, mendax Petrus.



CAPUT II.

2. Petri amor in Christum uerus. Unitas omnium pastorum in Petro figurata. Modo quid? Interrogat eum Dominus [1 1Kb] , sicut audistis cum Euangelium legeretur, et dicit ei: Simon Ioannis, diligis me plus his? Respondit ille, et dixit: Etiam, Domine, tu scis quia amo te. Et iterum Dominus hoc interrogauit, et tertio hoc interrogauit. Et respondenti dilectionem, commendauit gregem. Per singula enim dicebat Dominus iehsu Petro dicenti, Amo te: Pasce agnos meos, pasce ouiculas meas. In uno Petro figurabatur unitas omnium pastorum, sed bonorum, qui sciant oues Christi pascere Christo, non sibi. Numquid modo Petrus mendax erat, aut amare se Dominum mendaciter respondebat? ueraciter hoc respondebat: hoc enim respondebat, quod in corde suo uidebat. Quando autem dixerat, Animam meam pro te ponam, de futuris uoluit presumere uiribus. Omnis autem homo qualis sit tunc cum loquitur, forte scit; qualis crastino futurus sit, quis scit? Reuocabat ergo oculos suos ad cor suum Petrus, quando interrogabatur a Domino, et fidens respondebat quod ibi uidebat: Etiam, Domine, tu scis quia amo te. Quod tibi dico, tu scis: quod hic uideo in corde meo, uides et tu. Non ausus est tamen dicere quod Dominus interrogauerat. Non enim simpliciter Dominus dixerat, Diligis me? sed addiderat, Plus his diligis me? id est, Plus me diligis quam isti? De aliis discipulis dicebat: ille non potuit dicere nisi, Amo te: non ausus est dicere, Plus his. Noluit iterum esse mendax. Suffecerat ei testimonium perhibere cordi suo: non debuit esse iudex cordis alieni.



CAPUT III.

3. Petrus desertus a Christo, et post roboratus. uerax ergo Petrus, an uerax in Petro Christus? Quando autem uoluit Dominus iehsu Christus, deseruit Petrum, et inuentus est homo Petrus: quando autem placuit Domino Iesu Christo, impleuit Petrum, et inuentus est Petrus uerax. ueracem Petrum petra fecerat: Petra enim erat Christus . Et quid ei nuntiauit, quando tertio respondit amare se Christum, et tertio Dominus Petro suas ouiculas commendauit? Prenuntiauit ei passionem suam. Cum esses, inquit, iunior, cingebas te, et ibas quo uolebas: cum autem senueris, extendes manus tuas, et alter te cinget, et feret quo tu non uis. Euangelista nobis exposuit quid dixerit Christus. Hoc autem dicebat, inquit, significans qua morte clarificaturus esset Deum: id est, quia pro Christo fuerat [2 1Kb] crucifigendus; hoc est enim, Extendes manus tuas. Ubi est ille negator? Deinde post hec ait Dominus Christus: Sequere me . Non sic quomodo prius, quando uocauit discipulos. Nam et tunc dixit, Sequere me: sed tunc ad doctrinam, modo ad coronam, Numquid non quando negauit Christum, occidi timuit? Hoc timuit pati, quod passus est Christus. Sed iam timere non debuit. uidebat enim in carne uiuentem, quem uiderat in ligno  pendentem. Resurgendo Christus abstulit mortis timorem: et quoniam abstulerat mortis timorem, merito interrogabat Petri amorem. Ter negauerat timor, ter confessus est amor. Trinitas negationis, desertio ueritatis: trinitas confessionis, testimonium dilectionis.



SERMO CXLuIII [* 1Kb]  . De uerbis Actuum Apostolorum, cap. u, u\. 4, Nonne manens tibi manebat, etc., die dominico octauarum Pasche dictus ad sanctos Martyres uiginti.



CAPUT PRIMUM.

1. Ananie et Sapphire non seuerior correptio, mors temporalis. Cum lectio legeretur de libro qui inscribitur Actus Apostolorum, animaduertistis quid contigerit eis, qui cum uillam uendidissent, subtraxerunt de pretio uille, et ante pedes Apostolorum, quasi totum pretium, posuerunt. Continuo correpti exspirauerunt ambo, uir et uxor eius. Nonnullis uidetur nimis seuera ista fuisse correptio, ut propter pecuniam de re sua subtractam, homines morerentur. Non hoc Spiritus sanctus auaritia fecit, sed Spiritus sanctus mendacium sic puniuit. Nam uerba audistis beatissimi Petri, dicentis: Nonne manens tibi manebat, et uenditum in tua erat potestate? Si nolles uendere, quis te cogeret? Si uelles offerre dimidium, quis exigeret totum? Si enim dimidium offerendum erat, dimidium dicendum erat. Pro toto dimidium, hoc est puniendum mendacium. Non tamen uideatur, fratres, seuera correptio, mors temporalis. Atque utinam hecusque uindicta processerit. Quid enim magnum mortalibus contigit quandocumque morituris? Sed per illorum temporalem penam Deus sciri uoluit disciplinam. Credendum est autem quod post hanc uitam eis pepercerit Deus: magna est enim eius misericordia. De mortibus autem que contingunt ex uindicta, ait quodam loco apostolus Paulus, corripiens eos qui male tractabant corpus et sanguinem Christi, et dicens, Propterea in uobis multi infirmi et egri, et dormiunt sufficientes: id est, quantum sufficit ad disciplinam imponendam. Multi in uobis dormiunt, hoc est, moriuntur. Flagello enim Domini corripiebantur; egrotabant, et moriebantur. Et subiecit post hec uerba, et ait: Si enim nos ipsos iudicaremus, a Domino non iudicaremur. Cum iudicamur autem, a Domino corripimur, ne cum mundo damnemur . Quid si ergo huic uiro et uxori eius tale aliquid contigit? Correpti sunt mortis flagello, ne supplicio punirentur eterno.



CAPUT II.

2. uota Deo reddenda. Hoc tantum attendat Charitas uestra, quia si Deo displicuit detrahere de pecunia quam uouerant Deo, et utique illa pecunia usibus hominum fuerat necessaria: quomodo irascitur Deus, quando uouetur castitas, et non exhibetur; quando uouetur uirginitas, et non exhibetur? uouetur enim ad usus Dei, et non ad usus hominum. Quid est quod dixi, ad usus Dei? Quia de sanctis Deus  facit sibi domum, facit sibi templum, in quo habitare dignetur: et utique sanctum uult permanere templum suum. Potest ergo uirgini sanctimoniali nubenti dici, quod ait Petrus de pecunia: uirginitas tua numquid non manens tibi manebat, et antequam eam uoueres, in tua fuerat potestate? Quecumque autem hoc fecerint, uouerint talia, et non reddiderint; non se putent temporalibus mortibus corripi, sed eterno igne damnari.



SERMO CXLIX [* 1Kb]  . In quo questiones proposite ex Actibus Apostolorum, cap. X, et ex Euangelio, soluuntur; seu de quatuor questionibus: prima, de uisione Petri. Secunda, de uerbis Euangelii, Luceat lumen uestrum coram hominibus, ut uideant bona facta uestra, etc. Et paulo post, Cauete facere iustitiam uestram coram hominibus, ut uideamini ab eis, etc. Tertia, de uerbis Euangelii, Nesciat sinistra tua quid faciat dextera tua. Quarta, de dilectione inimici  . Matth. cap. u, u\. 16, cap. uI, u\. 1-4, et cap. u, u\. 43-48.



CAPUT PRIMUM.

1. Questiones soluende: prima questio, de uisione Petri. Ante diem dominicum superiorem, memini me propositarum de Scripturis quarumdam questionum factum esse debitorem Sanctitati uestre  . Est autem, quantum Dominus dare dignatur, soluendi tempus, ne diutius debeamus, nisi solam caritatem, que semper redditur, et semper debetur. De uisione Petri dixeramus querendum esse, quid sibi uelit uas illud, tanquam linteum submissum de celo quatuor lineis, in quo erant omnia quadrupedia terre, et serpentia, et uolatilia celi: et quod dictum est Petro uoce diuina, Occide et manduca: et quod ter factum est et assumptum.



CAPUT II.

2. uoracitas non imperata Petro. Aduersus eos quidem qui uoracitatem a Domino Deo imperatam Petro arbitrantur, facile est disputare. Primo, quia etiamsi ad litteram uelimus accipere quod dictum est,Occide, et manduca: non occidere et manducare peccatum est, sed immoderate uti donis Dei, que tribuit ad usus homini.

3. Iudeorum abstinentia ab immundis animalibus figuratiua erat. Iudei enim acceperant certa animalia que manducarent, et certa a quibus abstinerent: quod in significatione rerum futurarum eos accepisse, manifestat apostolus Paulus, dicens: Nemo ergo uos iudicet in cibo, aut in potu, aut in parte diei festi, aut neomenie, aut sabbatorum, quod est umbra futurorum . Itaque iam temporibus Ecclesie dicit alio  loco: Omnia munda mundis, sed malum est homini qui per offensionem manducat . Erant enim qui tempore illo, quo ista scribebat Apostolus, carnibus uescebantur, in offensionem quorumdam infirmorum. Immolatitia enim caro eorum pecorum que aruspices immolabant, tunc in macello uendebatur, et multi fratres abstinebant se ab edendis carnibus, ne uel ignari incurrerent in eas carnes de quibus sacrificium idolis factum erat. Unde alio loco idem apostolus, ne timore conscientia trepidaret, ait: Omne quod in macello uenit, manducate, nichil interrogantes propter conscientiam. Domini est enim terra et plenitudo eius. Et iterum: Si quis autem uos uocauerit ex infidelibus, et uolueritis ire; omnia que apponuntur uobis manducate, nichil diiudicantes propter conscientiam. Si quis autem uobis dixerit, quod immolatitium est; nolite manducare, propter illum qui indicauit, et propter conscientiam . Omne ergo in his rebus siue mundum siue immundum, non in contactu carnis, sed in conscientie puritate, aut in macula constitutum est.



CAPUT III.

4. Animalia Iudeis prohibita, signa sunt. Fissa ungula. Ruminatio. Unde data est licentia Christianis, que Iudeis non est data. Omnia enim animalia que Iudeis prohibita sunt manducare, signa sunt rerum, et sicut dictum est, umbre futurorum. Sicut illa circumcisio significat circumcisionem cordis, quam illi in carne gestabant, et in corde repudiabant: sic et epule ille precepta mysteriorum sunt, et signa futurorum. ueluti quod scriptum est eis, ut que sunt ruminantia et fissa ungula, ipsa manducent; quibus autem uel utrumque uel unum horum defuerit, non manducent : homines quidam significantur, non pertinentes ad societatem sanctorum. Fissa enim ungula ad mores, ruminatio uero ad sapientiam pertinet. Quare ad mores fissa ungula? Quia difficile labitur. Lapsus enim peccati signum est. Ruminatio autem ad sapientie doctrinam [1 1Kb] quomodo pertinet? Quia dixit Scriptura, Thesaurus desiderabilis requiescit in ore sapientis, uir autem stultus glutit illum . Qui ergo audit, et negligentia fit obliuiosus, quasi glutit quod audiuit; ut iam in ore non sapiat, auditionem ipsam obliuione sepeliens. Qui autem in lege Domini meditatur die et nocte, tanquam ruminat, et in quodam quasi palato cordis uerbi sapore delectatur. Hoc ergo quod preceptum est Iudeis, significat quod ad Ecclesiam, id est, ad corpus Christi, ad gratiam societatemque sanctorum non pertinent illi, qui aut negligentes auditores sunt, aut malos mores habent, aut in utroque uitio reprehenduntur.



CAPUT Iu.

5. Iudaicarum obseruationum precepta cur legantur Christianis. Sic cetera que ad hunc modum precepta sunt data Iudeis, umbratice sunt significationes futurorum. Posteaquam uenit lux mundi Dominus noster iehsu Christus, tantummodo ut intelligantur, non etiam ut obseruentur, leguntur. Data est ergo licentia Christianis, ut secundum hanc uanam consuetudinem non faciant, sed manducent quod uelint,  cum moderatione, cum benedictione, cum gratiarum actione. Fortassis ergo et Petro ita dictum est, Occide, et manduca; ut non iam teneret obseruationes Iudeorum: non tamen ei quasi gurges uentris et feda uoracitas imperata est.



CAPUT u.

6. uisio Petri figuratiua. uas. Linee quatuor. Sed tamen ut intelligatis hoc in figura esse monstratum, erant in illo uase serpentia. Numquidnam poterat manducare serpentes? Quid ergo sibi uult ista significatio? uas illud Ecclesiam significat: quatuor linee quibus dependebat, quatuor partes orbis terrarum, per quas tenditur Ecclesia catholica, que ubique diffusa est. Quicumque ergo uoluerit in partem ire, et ab uniuerso conscindi, non pertinet ad quatuor linearum sacramentum. Si autem ad uisionem Petri non pertinet, nec ad claues que date sunt Petro. A quatuor enim uentis dicit Deus congregari sanctos suos in fine : quia nunc per omnes istos quatuor cardines fides euangelica dilatatur. Animalia ergo illa, Gentes sunt. Omnes enim Gentes que immunde erant, in erroribus et superstitionibus et concupiscentiis suis, antequam ueniret Christus, illo adueniente donatis sibi peccatis munde sunt facte. Unde iam post remissionem peccatorum, quare non recipiantur in corpus Christi, quod est Ecclesia Dei, cuius personam Petrus gestabat?



CAPUT uI.

7. Petrus personam gerit Ecclesie. Petrus enim in multis locis Scripturarum apparet quod personam gestet Ecclesie; maxime illo in loco ubi dictum est, Tibi trado claues regni celorum. Quecumque ligaueris in terra, erunt ligata et in celo; et quecumque solueris in terra, erunt soluta et in celo . Numquid istas claues Petrus accepit, et Paulus non accepit? Petrus accepit, et Ioannes et Iacobus non accepit, et ceteri Apostoli? Aut non sunt iste in Ecclesia claues, ubi peccata quotidie dimittuntur? Sed quoniam in significatione personam Petrus gestabat Ecclesie, quod illi uni datum est, Ecclesie datum est. Ergo Petrus figuram gestabat Ecclesie; Ecclesia corpus est Christi. Recipiat igitur iam mundatas Gentes, quibus peccata donata sunt; unde miserat ad illum Cornelius gentilis homo, et qui cum illo gentiles erant. Huius eleemosyne accepte mundauerant eum ad quemdam modum: restabat ut tanquam cibus mundus incorporaretur Ecclesie, hoc est, corpori Domini. Petrus autem trepidabat tradere Gentibus Euangelium: quia illi qui crediderant ex circumcisione, prohibebant Apostolos tradere incircumcisis christianam fidem; et dicebant non eos debere accedere ad participationem Euangelii, nisi suscepissent circumcisionem, que tradita erat patribus eorum.



CAPUT uII.

8. Gentium receptio intra Ecclesiam. uas ergo illud dubitationem istam sustulit: et ideo post illam uisionem admonitus est ab Spiritu sancto, ut descenderet et iret cum eis qui uenerant a Cornelio, et perrexit. Cornelius enim et qui cum illo erant, tanquam ex illis animalibus habebantur, que in uase fuerant demonstrata: quos tamen iam mundauerat Deus,  quia eleemosynas eorum inde acceptauerat. Occidendi ergo erant et manducandi, id est, ut interficeretur in eis uita preterita, qua non nouerant Christum; et transirent in corpus eius, tanquam in nouam uitam societatis Ecclesie. Nam et ipse Petrus cum ad eos uenisset, commemorauit breuiter quid sibi in illa uisione monstratum sit. Ait enim: Et uos scitis quam illicitum sit uiro Iudeo coniungi, aut accedere ad alienigenam: sed mihi Deus ostendit, neminem communem aut immundum hominem dicere. Quod utique tunc ostendit Deus, cum uox illa sonuit: Que Deus mundauit, tu ne immunda dixeris. Et postea ueniens ad fratres in Ierosolymam, cum quidam tumultuarentur, quod Gentibus Euangelium traderetur, reprimens eorum commotionem, etiam ipsum uisum commemorauit : quod nisi ad eamdem intelligentiam pertineret, commemorandum non esset.



CAPUT uIII.

9. Linteum. Fortassis queratur etiam illud, quare linteum erat, in quo erant illa animalia. Non utique sine causa. Nouimus enim quod linteum tinea non consumit, que uestes alias corrumpit. Excludat unusquisque de corde suo corruptiones malarum concupiscentiarum, atque ita incorruptibiliter firmetur in fide, ut prauis cogitationibus tanquam tineis non penetretur, si uult ad sacramentum illius lintei pertinere, quo figuratur Ecclesia.



CAPUT IX.

10. Trina submissio. Quare ter de celo submissum est? Quia ipse omnes Gentes, que pertinent ad quatuor partes orbis terre, qua disseminatur Ecclesia, quam significabant quatuor linee, quibus uas illud connectebatur, in nomine Trinitatis baptizantur. In nomine Patris et Filii et Spiritus sancti credentes innouantur, ut pertineant ad societatem communionemque sanctorum. Quatuor ergo linee et trina submissio, etiam duodenarium Apostolorum numerum ostendit: tanquam ternis per quatuor deputatis. Quater enim tria, duodecim fiunt. Satis, ut arbitror, de ista uisione tractatum est.



CAPUT X.

11. Questio secunda, ex Euangelio. Alia questio a nobis dilata erat, quare Dominus in ipso sermone quem in monte habuit, dixit discipulis suis: Luceant opera uestra coram hominibus, ut uideant bona facta uestra, et glorificent Patrem uestrum, qui in celis est. Et paulo post in eo ipso sermone ait, Cauete facere iustitiam uestram coram hominibus, ut uideamini ab eis; et, Sit eleemosyna tua in abscondito, et Pater tuus qui uidet in abscondito, reddet tibi. Fluctuat plerumque operator inter hec duo precepta, et cui obtemperet nescit: quando utique Domino uult obtemperare, qui utrumque precepit  . Quomodo lucebunt opera nostra coram hominibus, ut uideant bona facta nostra; et quomodo rursus erit eleemosyna nostra in abscondito? Si hoc obseruare uoluero, in illud offendo: si illud obseruauero, hinc pecco. Ergo uterque Scripture locus ita temperandus est, ut ostendantur diuina precepta aduersa sibi esse non posse. Nam ista que uidetur pugna in uerbis, pacem intellectoris inquirit.  Habeat quisque cum Dei uerbo in corde concordiam, et Scripture nulla discordia est.



CAPUT XI.

12. Locorum praua interpretatione discordia. uirgines oleum non ferentes. Propone ergo hominem eleemosynam facientem, sic ut omnino nesciat aliquis, si fieri potest, nec ille cui datur; ut eius etiam oculos uitans ponat potius quod inueniat, quam porrigat quod accipiat. Quid potest facere amplius, ut abscondat eleemosynam suam? Iste utique incurrit in illam sententiam, et non facit quod Dominus ait, Luceant opera uestra coram hominibus, ut uideant bona facta uestra. Nemo uidet facta eius bona, non inuitat ad imitandum. Erunt ceteri steriles, quantum in ipso est, dum putant a nemine fieri quod precepit Deus, si hoc homines agant, ut non uideantur bona opera eorum: cum maior misericordia in eum fiat, cui proponitur bone imitationis exemplum, quam cui porrigitur reficiendi corporis alimentum. Propone alterum eleemosynas suas apud populum uentilantem atque iactantem, nichil aliud in eis quam uelle laudari: luceant opera eius coram hominibus. uidetis quia non offendit in illud preceptum: sed offendit in alterum dicentis Domini, Sit eleemosyna tua in abscondito. Talis qui fuerit, etiam pigrescit, si existant aliqui impii, qui forte reprehendant quod facit. Pendet ex lingua laudantium: similis est autem uirginibus que non portant oleum secum. Nostis enim quinque uirgines stultas, que oleum secum non portauerunt; alias autem sapientes, que oleum secum portauerunt. Omnium lampades lucebant: sed alie non habebant secum unde illam pascerent lucem, et ab eis que habebant ita distinguebantur, ut ille stulte, ille sapientes dicerentur . Quid est ergo, ferre oleum secum, nisi habere conscientiam placendi Deo de bonis operibus, et non ibi finem gaudii sui ponere, si homines laudent, qui conscientiam uidere non possunt? Quia facit enim, potest uidere homo: quo autem animo faciat, Deus uidet.



CAPUT XII.

13. Conciliantur loca in speciem contraria. Proponamus ergo aliquem preceptum utrumque seruantem, utrique obedientem. Porrigit panem esurienti, et porrigit coram illis quos uult facere imitatores suos; imitatus etiam Apostolum dicentem, Imitatores mei estote, sicut et ego Christi . Porrigit ergo pauperi panem, manifestus in opere, deuotus in corde. Utrum laudem suam ibi querat, an gloriam Dei nullus hominum uidet, nullus hominum iudicat: sed tamen illi qui studio beneuolo ad imitandum parati sunt, quod bonum fieri uident, etiam pio animo fieri credunt; et laudant Deum, cuius precepto et dono talia fieri uident. Apparet ergo opus eius, ut uideant homines, et glorificent Patrem qui in celis est: ipse autem effectus eius in corde est, ut sit eleemosyna eius in abscondito, et Pater qui uidet in abscondito, reddat ei. Seruauit iste modum quem debuit, nullius precepti contemptor, sed utriusque perfector. Cauit enim ne fieret iustitia eius coram hominibus, id est, ne ibi haberet finem, ut ab hominibus laudaretur, quando non se ipsum,  sed Deum uoluit in opere suo bono laudari. Ea uero uoluntas quia intus est in ipsa conscientia, facta est eleemosyna illa in abscondito, ut ille retribuat, cui nichil absconditur. Quis enim potest cor suum hominibus demonstrare cum facit, ut ostendat qua intentione animi faciat?



CAPUT XIII.

14. Sensus legitimus utriusque loci ex ipsis Christi uerbis eruitur. Nam et ipsa uerba, fratres, satis perpense a Domino dicta sunt, Attendite quomodo dicat: Cauete facere iustitiam uestram coram hominibus, ut uideamini, inquit, ab eis. Si ibi posuit finem, ubi dixit, ut uideamini ab eis; iste finis est reprehensibilis atque culpabilis, usque ad hominum laudem uelle benefacere, nichil amplius inde querere. Quisquis ergo ideo tantum facit, ut uideatur ab hominibus, reprehenditur a Domino in ista sententia. Illic uero ubi iubet uideri bona facta nostra, non ibi finem posuit, ut tantummodo homines hominem uideant, et hominem laudent: sed transit ad gloriam Dei, ut usque ad illam perducatur operantis intentio. Luceant, inquit, opera uestra coram hominibus, ut uideant bona facta uestra: sed non hoc debes querere. Quid ergo? Addit et dicit: et glorificent, inquit, Patrem uestrum qui in celis est. Hoc si queris, ut glorificetur Deus, noli timere ne uidearis ab hominibus. Etiam sic intus est eleemosyna tua in abscondito; ubi solus ille cuius gloriam queris, te uidet hoc querere. Unde apostolus Paulus posteaquam Euangelii persecutor prostratus est, et erectus est predicator, dicit: »Eram autem ignotus facie Ecclesiis Iudee, que erant in Christo. Tantum autem audientes erant, quia qui aliquando nos persequebatur, nunc euangelizat fidem quam aliquando uastabat; et in me, inquit, magnificabant Deum.« Non gaudebat quia homo qui acceperat, cognoscebatur; sed quia Deus qui dederat, laudabatur. Ipse enim dixit: Si adhuc hominibus placerem, Christi seruus non essem . Et tamen alio loco dicit: Sicut et ego omnibus per omnia placeo. Et ista similis questio est. Sed quid adiungit? Non querens, inquit, quod mihi prodest, sed quod multis, ut salui fiant . Hoc est, quod illo loco ait, Et in me magnificabant Deum: quod etiam Dominus dicit, Ut glorificent Patrem uestrum qui in celis est. Tunc enim salui fiunt, cum in operibus que fieri per homines uident, eum glorificant a quo hec homines acceperunt.



CAPUT XIu.

15. Questio tertia, de Euangelio, ut sinistra nesciat opus dextre. Restant due questiones: sed uereor ne oneri sim iam fastidientibus, item timeo ne fraudem adhuc esurientes. Memini tamen quid soluerim, et quid debeam. Restat enim uidere quid sit, Nesciat sinistra tua quid faciat dextera tua: et de dilectione inimici, eur antiquis uidebatur data licentia ut odissent inimicos, quorum nobis imperatur dilectio. Sed quid facio? Si breuiter de his disseram, fortassis non ita ut oportet intelligar: si diutius, timeo ne plus grauem uos onere sermonis, quam fructu expositionis subleuem. Sed certe si minus quam satis est, intellexeritis; adhuc me tenete debitorem,  ut alio tempore ista plenius disserantur. Tamen nunc non oportet ea sic relinqui, ut omnino nichil inde dicatur. Sinistra est animi cupiditas carnalis, dextera est animi caritas spiritualis. Si ergo cum quisque facit eleemosynam, miscet cupiditatem temporalium commodorum, ut in opere illo aliquid tale conquirat; miscet sinistre conscientiam operibus dextere. Si autem simplici caritate et pura coram Deo conscientia homini subuenit, nichil aliud intuens, nisi ut illi placeat qui hec iubet, nescit sinistra quid facit dextera.



CAPUT Xu.

16. Questio quarta, de inimici dilectione et odio. De dilectione autem inimici difficilior est questio, nec ea breuitate solui potest. Sed cum auditis, orate pro nobis; et forte Dominus Deus cito dabit quod putamus esse difficile. Ex uno enim horreo uiuimus; quia in una familia sumus. Quod ergo nos putamus esse ualde intus in abdito, forte ipse qui promittit ponit in limine, ut facillime dari possit petentibus. Dilexit inimicos ipse Dominus Christus: pendens enim in cruce ait, Pater, ignosce illis quia nesciunt quid faciunt . Secutus est eius exemplum Stephanus, cum lapides in eum iacerentur; et ait: Domine, ne statuas illis hoc delictum . Dominum imitatus est seruus, ut nemo seruorum sit piger, et putet hoc esse factum quod a solo Domino fieri poterat. Si ergo multum est ad nos imitari Dominum, imitemur conseruum. Ad eamdem quippe gratiam uocati omnes sumus. Quare ergo antiquis dictum est, Diliges proximum tuum, et oderis inimicum tuum? Quia fortassis et ipsis uerum [1 1Kb] dictum est; sed nobis apertius pro temporum distributione, per eius presentiam qui uidebat quid quibus uel tegendum esset uel aperiendum. Si enim habemus inimicum, quem nunquam diligere iubemur; est autem diabolus: Diliges proximum tuum, hominem; et oderis inimicum tuum, diabolum. Sed quia in ipsis hominibus sepe existunt inimicitie, in animis eorum qui per infidelitatem dant locum diabolo, et eius uasa fiunt, ut operetur in filiis diffidentie; potest autem fieri ut relinquat homo malitiam suam, et conuertatur ad Dominum; et dum adhuc seuit, dum adhuc persequitur, diligendus est, et orandum pro illo, et bene illi faciendum: ita et primum preceptum implebis, ut diligas proximum tuum hominem, et oderis inimicum tuum diabolum; et secundum, ut diligas inimicos tuos homines, et ores pro eis qui te persequuntur.



CAPUT XuI.

17. Orandum pro persequentibus. Nisi forte putas non orasse Christianos illo tempore pro Saulo persecutore Christianorum. Fortassis ad eius conuersionem uox illa Stephani martyris exaudita est. In illo enim persecutorum eius numero fuit, et lapidantium uestimenta seruauit . Idem etiam ad Timotheum scribens ait: »Obsecro primum omnium fieri deprecationes, adhorationes, interpellationes, gratiarum actiones, pro omnibus hominibus, pro regibus et omnibus qui in sublimitate sunt, ut quietam et tranquillam uitam agamus« . Iubebat ergo orari pro regibus: et tunc reges persequebantur Ecclesias. Sed quas tunc pro se orantes persequebantur, nunc pro se exauditas defendunt.



CAPUT XuII.

18. Proximi nomine inimicus etiam diligendus precipitur. uis ergo et illud antiquorum custodire preceptum? Dilige proximum tuum, hoc est omnem hominem. Ex duobus enim primis parentibus omnes nati, omnes utique proximi sumus. Certe enim ipse Dominus iehsu Christus qui diligi precipit inimicos, in duobus illis preceptis totam Legem et Prophetas pendere testatus est: Diliges Dominum Deum tuum ex toto corde tuo, et ex tota anima tua, et ex tota mente tua; et, Diliges proximum tuum tanquam te ipsum . Nihil ibi precepit de dilectione inimici. Non ergo totum hec duo precepta continent? Absit. Quia cum dicit, Diliges proximum tuum, ibi sunt omnes homines, etiamsi fuerint inimici: quia etiam secundum spiritualem propinquitatem nescis quid tibi sit in prescientia Dei homo, qui tibi ad tempus uidetur inimicus. Quia enim patientia Dei ad penitentiam eum adducit, fortassis cognoscet et sequetur ducentem. Si enim Deus ipse qui nouit qui sint in peccatis perseueraturi, qui relicturi iustitiam et irreuocabiliter ad iniquitatem lapsuri, tamen facit solem suum oriri super bonos et malos, et pluit super iustos et iniustos, inuitans utique ad penitentiam per patientiam, ut qui neglexerint eius bonitatem, experiantur in fine seueritatem; quanta sollicitudine placabilem oportet esse hominem, ne forte nesciens qualis futurus sit, cum presentes eius inimicitias attenderit, oderit eum cum quo in eterna felicitate regnabit? Imple ergo preceptum primum, Dilige proximum tuum, omnem hominem; et oderis inimicum tuum, diabolum. Imple et secundum. Dilige inimicos tuos, sed homines: ora pro eis qui te persequuntur, sed pro hominibus: bene fac eis qui te oderunt, sed hominibus.



CAPUT XuIII.

19. Explicatur Apostoli locus, de carbonibus congerendis super caput inimici. Si esurierit inimicus tuus, ciba illum; si sitit, potum da illi: hoc enim faciens, carbones ignis congeres super caput eius . Et hic questio est. Quomodo enim quisque diligit, quem uult ardere carbonibus? Sed si intelligatur, nulla contentio est. De illis enim uastatoribus carbonibus dicitur, qui dantur homini aduersus linguam subdolam . Cum enim quisque benefecerit inimico, et non uictus malo eius, uicerit in bono malum; plerumque illum inimicitiarum suarum penitebit, et irascetur sibi, quod tam bonum hominem leserit. Ipsa uero ustio, penitentia est, que tanquam carbones ignis inimicitias eius malitiasque consumit.



SERMO CL [* 1Kb]  . De uerbis Actuum Apostolorum, Quidam autem Epicurei et Stoici philosophi disserebant cum eo, etc. cap. XuII, u\. 18-34  . Habitus Carthagini.



CAPUT PRIMUM.

1. Paulus apud Athenienses predicans. Aduertit nobiscum Charitas uestra, cum legeretur liber Actuum Apostolorum, Paulum locutum esse Atheniensibus, et ab eis qui predicationem ueritatis irridebant, dictum fuisse uerborum seminatorem. Dictum est quidem ab irridentibus, sed non respuendum est a credentibus. Erat enim reuera ille seminator uerborum, sed messor morum. Et nos licet tantilli et nequaquam illius excellentie comparandi, in agro Dei, quod est cor uestrum, uerba Dei seminamus, et uberem messem de uestris moribus exspectamus. uerumtamen unde admonemur loqui Charitati uestre, quod ipsa lectione continetur, hortamur attentius aduertatis, si quomodo adiuuante Domino Deo nostro dicimus aliquid, quod nec facile, nisi dicatur, ab omnibus possit intelligi; neque cum intellectum fuerit, debeat ab ullo contemni.

2. Fides Christianorum. Apud Athenas loquebatur. Athenienses in omni litteratura atque doctrina per alios populos magna fama pollebant. Ipsa erat patria magnorum philosophorum. Inde se per ceteras Grecie atque alias orbis terras uaria et multiplex doctrina diffuderat. Ibi Apostolus loquebatur, ibi annuntiabat Christum crucifixum: Iudeis quidem scandalum, Gentibus autem stultitiam; ipsis uero uocatis Iudeis et Grecis Christum Dei uirtutem et Dei sapientiam . Hoc annuntiare inter superbos et doctos quanti periculi fuerit, uestrum est cogitare. Denique sermone finito, audita illi resurrectione mortuorum, que precipua fides est Christianorum, alii irridebant; dicebant autem alii, Audiemus te de hoc iterum. Nec defuerunt qui crediderunt, atque in eis nominatur quidam Dionysius Areopagites, id est Atheniensium principalis ; et mulier quedam nobilis, et alii. Facta est ergo loquente Apostolo tripartita illa multitudo, per quosdam gradus mira distinctione disposita; irridentium, dubitantium, credentium. Quidam enim, ut scriptum esse audiuimus, irridebant, quidam dicebant, Audiemus te de hoc iterum; isti dubitantes erant: aliqui crediderunt. Inter irridentes et credentes, medii sunt dubitantes. Qui irridet, cadit: qui credit, stat: qui dubitat, fluctuat. Audiemus te de hoc iterum, inquiunt: incertum an casuri essent cum irridentibus, an staturi cum credentibus.



CAPUT II.

Numquid tamen inaniter laborauit seminator ille uerborum? Ille uero si formidaret irridentes, non perueniret ad credentes: quomodo seminator ille euangelicus, quem commemorat Dominus , si trepidaret mittere semina, ne aliud caderet in uia, aliud inter spinas, aliud in loca petrosa; nunquam semen posset etiam ad terram optimam peruenire. Et nos seminemus, spargamus: corda preparate, fructum date.

 3. Epicurei et Stoici cum Apostolo conferentes. Hoc quoque, si meminit Charitas uestra, cum legeretur audiuimus, quod quidam ex philosophis Epicureis et Stoicis conferebant cum Apostolo. Qui sint uel fuerint philosophi Epicurei et Stoici, id est, quid senserint, quid uerum esse putauerint, quid philosophando sectati sint, procul dubio multi uestrum nesciunt: sed quoniam Carthagini loquimur, multi sciunt. Adiuuent [1 1Kb] ergo modo nos dicturos uobis. Ad rem quippe ualde pertinet, quod puto esse dicendum. Audiant nos et nescientes et scientes: nescientes instruantur, scientes commoneantur; illi cognoscant, illi recognoscant.



CAPUT III.

4. Beata uita ab omnibus appetitur. Primo generaliter audite omnium philosophorum commune studium, in quo studio communi habuerunt quinque diuisiones et differentias sententiarum propriarum. Communiter omnes philosophi studendo, querendo, disputando, uiuendo appetiuerunt apprehendere uitam beatam. Hec una fuit causa philosophandi: sed puto quod etiam hoc philosophi nobiscum commune habent. Si enim a uobis queram quare in Christum credideritis, quare christiani facti fueritis; ueraciter mihi omnis homo respondet: Propter uitam beatam. Appetitio igitur beate uite philosophis Christianisque communis est. Sed res tam consona ubi inueniri possit, inde questio est, deinde discretio. Nam uitam beatam appetere, uitam beatam uelle, uitam beatam concupiscere, desiderare, sectari, omnium hominum esse arbitror. Unde me uideo parum dixisse hunc appetitum beate uite philosophis Christianisque communem: debui enim dicere, omnium hominum, prorsus omnium bonorum et malorum. Nam et qui bonus est, ideo bonus est ut beatus sit; et qui malus est, malus non esset, nisi inde se beatum esse posse speraret. De bonis facilis questio est, quod beatam uitam querant, inde boni sint. De malis forte aliqui dubitant, utrum et ipsi beatam uitam querant. Sed si separatos malos et a bonis discretos interrogare possem et dicere, uultis beati esse? nemo diceret, Nolo. uerbi gratia, pone aliquem furem: quero ab illo, Quare furtum facis? Ut habeam, inquit, quod non habebam. Quare uis habere quod non habebas? Quia miserum est non habere. Si ergo miserum est non habere, beatum putat habere. Sed in eo impudens est et errat, quia de malo uult beatus fieri. Bonum est enim omnibus beatum esse. Unde ergo ille peruersus? Quia bonum querit et malum facit. Quid querit ergo? Quid aspirat cupiditas malorum ad mercedem bonorum? Beata uita merces bonorum est: bonitas opus est, beatitudo merces est. Deus opus iubet, mercedem proponit: dicit, Hoc fac, et hoc accipies. Ille autem malus respondet nobis: Nisi male fecero, beatus non ero. Tanquam dicat aliquis: Ad bonum non peruenio, nisi malus fuero. Non uides quia bonum et malum contraria sunt? Bonum queris, et malum facis? In contrarium curris; quando peruenis?



CAPUT Iu.

5. Epicureorum et Stoicorum opinio de beata uita. Relinquamus ergo istos; forte opportunum  erit ut ad eos redeamus, cum de philosophis quod instituimus peregerimus. Non enim arbitror sine causa, per nescientes actum esse aliquid magnum dispensante diuina ipsa prouidentia, ut cum essent plurime philosophorum secte in ciuitate Atheniensi, non contulerint cum Apostolo Paulo nisi Stoici et Epicurei . Cum enim audieritis quid sentiant in sectis suis, uidebitis quam non frustra factum sit, ut ex omnibus philosophis soli cum Paulo conferrent. Neque enim ille eligere sibi potuit quibus altercantibus responderet; sed diuina sapientia omnia gubernans hos ei apposuit, in quibus dissensionis philosophorum tota prope causa consisteret. Breuiter ergo dico: indocti credant nobis, docti iudicent de nobis. Puto quia mentiri non audeo indoctis, iudicibus doctis; maxime quia dico aliquid, ubi pariter et docti et indocti possint ueraciter iudicare. Hoc ergo prius dico, hominem constare ex anima et corpore. Hic non peto ut credatis, sed et uos peto ut iudicetis. Non enim timeo, ne in hoc dicto male quisquam iudicet de me, qui agnoscit se. Homo ergo, quod nemo ambigit, constat ex anima et corpore. Substantia ista, res ista, persona ista que homo dicitur, beatam uitam querit: et hoc nostis; nec insto ut credatis, sed admoneo ut agnoscatis. Homo, inquam, id est, res ista non parua, precedens omnia pecora, omnia uolatilia, omnia et natatilia, et quidquid carnem gerit et homo non est: homo ergo constans ex anima et corpore; sed non qualicumque anima, nam et pecus constat ex anima et corpore: homo ergo constans ex anima rationali et carne mortali, querit beatam uitam. Que res faciat beatam uitam cum cognouerit homo, nisi hanc teneat, hanc sequatur, hanc sibi uindicet, assumat si potestas est, petat si difficultas est, beatus esse non potest. Tota igitur questio est, quid faciat beatam uitam. Constituite nunc ante oculos uestros Epicureos, Stoicos, et Apostolum: quod etiam sic dicere potui, Epicureos, Stoicos, Christianos. Interrogemus prius Epicureos, que res faciat uitam beatam. Respondent: uoluptas corporis. Hic iam credatis peto, quia iudices habeo. Utrum enim hoc dicant, hoc sentiant Epicurei, nescitis, quia illas litteras non legistis; sed sunt hic qui legerunt. Redeamus ad interrogandos. Quid dicitis, Epicurei, que res facit beatam uitam? Respondent: uoluptas corporis. Quid dicitis, Stoici, que res facit uitam beatam? Respondent: uirtus animi. Intendat mecum Charitas uestra, Christiani sumus, inter philosophos disceptamus. uidete quare ille tantum due secte procurate sunt cum Apostolo collature. Nihil est in homine, quod ad eius substantiam pertineat atque naturam, preter corpus et animam. Horum duorum in uno, hoc est in corpore, Epicurei posuerunt beatam uitam: in alio, id est anima, Stoici posuerunt beatam uitam. Quantum ad hominem pertinet, si ab illo sibi est uita beata, nichil restat preter corpus et animam. Aut corpus est causa beate uite, aut anima est causa beate uite: si plus queris, ab homine recedis. Hi ergo qui beatam uitam hominis in homine posuerunt, alibi ponere omnino non potuerunt, nisi  aut in corpore, aut in anima. Horum qui in corpore posuerunt, principatum Epicurei tenuerunt: horum qui in anima posuerunt, principatum Stoici tenuerunt.



CAPUT u.

6. Epicureorum opinio ab Apostolo improbata. De anima quid Epicurei sentiunt. Christiani quidam moribus epicurei. Ecce sunt, conferunt cum Apostolo; aliquidne plus habeat Apostolus; an uero uni harum duarum secte necessario consentire deberet, ut etiam ipse causam beate uite, aut in corpore, aut in anima poneret. Nunquam poneret Paulus in corpore: hoc enim magnum non est; cum ipsi minime ponant causam beatitudinis in corpore, qui melius sentiunt de corpore. Nam Epicurei et de corpore et de anima hoc idem sentiunt, quod utrumque mortale est. Et quod est grauius et detestabilius, prius dicunt animam post mortem dissolui quam corpus. »Adhuc,« inquiunt, »post efflatum spiritum manente cadauere, et integris membrorum lineamentis aliquantum durantibus, anima mox ut exierit, ueluti fumus uento diuerberata dissoluitur.« Non ergo miremur quod summum bonum, id est, beatitudinis causam in corpore posuerunt, quod se melius quam animam habere senserunt. Numquid hoc faceret Apostolus? Absit ut poneret in corpore summum bonum. Summum enim bonum est causa beatitudinis: imo uero doluit Apostolus, quosdam e numero Christianorum elegisse sententiam Epicureorum, non hominum, sed porcorum [1 1Kb] . Ex hoc enim numero erant illi corrumpentes mores bonos colloquiis malis, et dicentes: Manducemus et bibamus; cras enim moriemur . Epicurei contulerunt cum Paulo apostolo: sunt et Christiani epicurei. Quid enim sunt aliud dicentes quotidie, Manducemus et bibamus; cras enim moriemur? Quo pertinet, Nihil erit post mortem, umbre enim transitus est uita nostra. Dixerunt enim apud se cogitantes non recte inter cetera: Coronemus nos rosis, antequam marcescant: nullum pratum sit quod non pertranseat luxuria nostra, ubique relinquamus signa letitie, quoniam hec est pars nostra, et hec est sors.



CAPUT uI.

7. Ieiunium cum oratione et eleemosyna. Hoc si atrocius obiurgemus, si his cupiditatibus uehementius resistamus, dicent et quod sequitur: Opprimamus pauperem iustum . Et tamen dicere uel in hoc loco positi non timemus, Nolite esse epicurei. Cogitate quidem illud, quod dictum est ab his non recte loquentibus, Cras enim moriemur: sed non omni modo moriemur; manet enim post mortem quod sequitur mortem. Comes morienti aut uita erit, aut pena. Nemo dicat: Quis huc inde reuersus est? Diues ille purpuratus sero redire uoluit, et permitti non potuit. Stillam sitiens inquisiuit, qui esurientem pauperem fastidiuit . Nemo ergo dicat, Manducemus et bibamus, cras enim moriemur. Si uultis dicere, Cras enim moriemur: non prohibeo; sed aliud ante dicite. Epicurei quippe uelut non uicturi post mortem, quasi aliud nichil habentes nisi quod delectat carnem, dicunt, Manducemus et bibamus; cras enim moriemur. Christiani uero post mortem uicturi, et felices  potius uicturi post mortem, non dicant, Manducemus et bibamus; cras enim moriemur: sed tenete quod dicitur, Cras enim moriemur; et dicite, Ieiunemus et oremus; cras enim moriemur. Addo plane aliud, addo tertium, nec quod precipue obseruandum est pretermitto, ut de ieiunio tuo fames pauperis satietur, aut si ieiunare non potes, magis pascas, cuius saturitate tibi uenia concedatur. Dicant ergo Christiani, Ieiunemus et oremus et donemus; cras enim moriemur. Aut si duas res uolunt dicere, ego eligo ut dicant, Donemus et oremus, quam, Ieiunemus et non donemus. Absit ergo ut Apostolus in corpore poneret summum bonum hominis, id est, beatitudinis causam.



CAPUT uII.

8. Stoicorum opinio Apostolo non probata. Sed cum Stoicis non indecens fortasse luctamen est. Ecce enim interroganti ubi ponant efficiens beate uite, id est, quod facit in homine beatam uitam: respondent, non corporis uoluptatem, sed animi esse uirtutem. Quid Apostolus? Annuit? Si annuit, annuamus. Sed non annuit: reuocat enim Scriptura eos qui confidunt in uirtute sua . Epicureus itaque in corpore ponens summum hominis bonum, in se spem ponit. Sed enim Stoicus in animo ponens summum hominis bonum, in re quidem meliori hominis posuit; sed etiam ipse in se spem posuit. Homo est autem et Epicureus et Stoicus. Maledictus igitur omnis qui spem suam ponit in homine . Quid ergo? Iam constitutis ante oculos nostros tribus, Epicureo, Stoico, Christiano, interrogemus singulos. Dic, Epicuree, que res faciat beatum. Respondet: uoluptas corporis. Dic, Stoice. uirtus animi. Dic, Christiane. Donum Dei.



CAPUT uIII.

9. Reiiciende Epicureorum et Stoicorum de felicitate sententie. Itaque, fratres, uelut ante oculos nostros Epicurei et Stoici cum Apostolo contulerunt, et collatione sua nos quid reiicere et quid deberemus eligere docuerunt. Est uirtus animi res laudabilis, prudentia mala et bona discernens, iustitia sua cuique distribuens, temperantia libidines cohibens, fortitudo molestias equanimiter sustinens. Magna res, laudabilis res: lauda, Stoice, quantum potes; sed dic, Unde habes? Non uirtus animi tui te facit beatum, sed qui tibi uirtutem dedit, qui tibi uelle inspirauit, et posse donauit . Scio quia fortassis irrisurus es me, et eris in eis de quibus scriptum est quia Paulum irridebant. Si tu uia es, ego semino, seminator enim uerborum sum pro modulo meo. Quod fuit conuicium tuum, officium est meum. Ego semino: cadit in te quod semino, tanquam in terram duram. Ego non sum piger; et inuenio terram bonam. Quid tibi faciam? Reprehensus es, et oraculo diuino reprehensus es. Inter illos es, qui confidunt in uirtute sua: inter illos es, qui spem ponunt in homine. uirtus te delectat; bona res delectat: scio, sitis; sed uirtutem tibi manare non potes. Siccus es; si tibi ostendero fontem uite [1 1Kb] , forte deridebis. Dicis enim apud te: De ista rupe bibiturus sum? Accedit uirga, et manauit aqua. Iudei enim  signa petunt; sed tu, Stoice, non es Iudeus: scio, Grecus es; et Greci sapientiam querunt. Nos autem predicamus Christum crucifixum. Scandalizatur Iudeus, subsannat Grecus. Iudeis enim scandalum, Gentibus autem stultitiam: sed ipsis uocatis Iudeis et Grecis, hoc est, ipsi Paulo ex Saulo, et Dionysio Areopagite, et talibus his, talibus et illis, Christum Dei uirtutem et Dei Sapientiam  Iam non irrides rupem: agnosce uirgam crucem, Christum fontem; et si sitis, bibe uirtutem. Esto fonte saginatus, gratiarum actiones fortasse ructuabis: quod ab illo habes, iam non tibi dabis, sed in ructuatione exclamabis, Diligam te, Domine, uirtus mea . Iam non dices: uirtus animi mei me facit beatum [1 1Kb] . Non eris inter illos qui cognoscentes Deum, non sicut Deum glorificauerunt, aut gratias egerunt; sed euanuerunt in cogitationibus suis, et obscuratum est insipiens cor ipsorum: dicentes enim se esse sapientes stulti facti sunt . Quid est enim, dicentes se esse sapientes, nisi a se habere, sibi sufficere? Stulti facti sunt: merito stulti. Stultitia uera, est falsa sapientia. Sed eris inter illos, de quibus dicitur: Domine, in lumine uultus tui ambulabunt, et in nomine tuo exsultabunt tota die, et in iustitia tua exaltabuntur; quoniam gloria uirtutis eorum tu es . uirtutem querebas; dic, Domine, uirtus mea . Beatam uitam querebas; dic, Beatus homo quem tu erudieris, Domine. Beatus enim populus, cuius non uoluptas carnis, cuius non uirtus propria; sed, beatus populus cuius est Dominus Deus ipsius . Hec est patria beatitudinis, quam omnes uolunt; sed non omnes recte querunt. Nos autem ad talem patriam non nobis uiam quasi corde nostro machinemur, et erraticas semitas moliamur: uenit inde et uia.

10. Beatitudo et ad beatitudinem uia Christus. Quid uult enim beatus, quid uult, nisi non falli, non mori, non dolere? Et quid querit? Plus esurire, et plus manducare? Quid, si melius est non esurire? Nemo beatus est, nisi qui uiuit in eternum sine ullo timore, sine ulla fallacia. Nam falli odit anima. Quantum falli oderit anima naturaliter, hinc intelligi potest, quoniam qui mente alienata rident, plorantur a sanis: et eligit homo utique ridere, quam flere. Si duo ista proponantur, Ridere uis, an flere? quis est qui respondeat, nisi, Ridere? Iterum si proponantur ista duo, Falli uis, an uerum tenere? omnis homo respondet, uerum tenere. Et ridere eligit, et uerum tenere: de duobus illis, risu et fletu, Ridere; de duobus istis, fallacia et ueritate, uerum tenere. Sed tantum preualet inuictissima ueritas, ut eligat homo sana mente flere, quam mente alienata ridere. Ibi ergo in illa patria ueritas erit, fallacia et error nusquam. Sed et ueritas erit, et flere non erit. Erit enim et uerum ridere [2 1Kb] , et de ueritate gaudere, quia ibi uita erit. Nam si dolor erit, uita non erit: neque enim uita dicenda est sempiternus immortalisque cruciatus. Ideo Dominus non appellans uitam quam habituri sunt impii,  quamuis in igne uicturi sint: uitam non finiunt, ne penam finiant: uermis enim eorum non morietur, et ignis eorum non extinguetur : tamen eam noluit appellare uitam, sed hanc appellauit uitam que beata et eterna est . Unde interrogante illo diuite Dominum, Quid boni faciam, ut uitam eternam consequar? et ipse quidem uitam eternam non nominabat, nisi beatam. Nam habebunt impii eternam, sed non beatam uitam, quia cruciatibus plenam. Ergo ille ait, Domine, quid boni faciam, ut uitam eternam consequar? Respondit illi Dominus de mandatis. Ait ille, Hec omnia feci. Sed quando respondit de mandatis, quid ait? Si uis uenire ad uitam . Non ei dixit beatam; quia misera nec uita dicenda est. Non ei dixit eternam; quia ubi mortis timor est, nec uita dicenda est. Ergo uita, que hoc nomine digna est, ut uita dicatur, non est nisi beata; et beata non est, nisi eterna. Hanc uolunt omnes, hanc uolumus omnes, ueritatem et uitam: sed ad tam magnam possessionem, ad tam grandem felicitatem qua itur? Instruxerunt sibi uias erroris philosophi: alii dixerunt, Hac; alii, Non hac, sed hac. Latuit eos uia, quia Deus superbis resistit . Lateret et nos, nisi uenisset ad nos. Ideo Dominus: Ego, inquit, sum uia. Piger uiator, uenire nolebas ad uiam; ad te uenit uia. Querebas qua ires: Ego sum uia. Querebas quo ires: Ego sum ueritas et uita . Non errabis quando is ad illum, per illum. Hec est doctrina Christianorum, non plane conferenda, sed incomparabiliter preferenda doctrinis philosophorum, immunditie Epicureorum, superbie Stoicorum.



SERMO CLI [* 1Kb]  . De uerbis Apostolis, Non enim quod uolo, facio bonum; sed quod nolo malum, hoc ago, etc., Rom. cap. uII, u\. 15-25  .



CAPUT PRIMUM.

1. Locus Apostoli male intelligentibus periculosus. Lectio diuina que de apostoli Pauli Epistola recitata est, quotiescumque legitur, timendum est ne male intellecta det hominibus occasionem querentibus occasionem. Procliues sunt quippe homines ad peccandum, et uix se tenent. Ubi ergo audierint Apostolum dicentem, Non enim quod uolo, facio bonum; sed quod odi malum, hoc ago; agunt malum, et quasi displicentes sibi quia agunt malum, putant se Apostolo esse similes, qui dixit: Non enim quod uolo, facio bonum; sed quod nolo malum, hoc ago. Nonnunquam ergo legitur, et tunc [1 1Kb] nobis ingerit necessitatem disputandi, ne homines male sumentes salubrem cibum uertant in uenenum. Sit ergo intenta Charitas uestra, donec quod Dominus donauerit, dicam uobis: ut ubi me forte laborare uideritis in difficultate alicuius obscuritatis, adiuuetis me affectu pietatis.

2. Iusti uita hic bellum, nondum triumphus. uox  triumphi. Prius ergo recolite, quod Deo propitio soletis audire, uitam iusti in isto corpore adhuc bellum esse, nondum triumphum. Huius autem belli aliquando erit triumphus. Ideo Apostolus dixit, et uoces belli, et uoces triumphi. uoces belli modo audiuimus: Non enim quod uolo, ago; sed quod odi, illud facio. Si autem quod odi, illud facio; consentio Legi, quoniam bona est. uelle adiacet mihi, perficere autem bonum non inuenio. uideo autem aliam legem in membris meis, repugnantem legi mentis mee, et captiuantem me in lege peccati, que est in membris meis. Quando audis repugnantem, quando audis captiuantem, bellum non agnoscis?



CAPUT II.

uox ergo triumphi nondum est: sed quia futura est, docet te idem apostolus, dicens: Oportet corruptibile hoc induere incorruptionem, et mortale hoc induere immortalitatem. Cum autem corruptibile hoc induerit incorruptionem, et mortale hoc induerit immortalitatem: ibi est uox triumphi: tunc fiet sermo qui scriptus est, Absorpta est mors in uictoriam. Dicant triumphantes: Ubi est, mors, contentio tua . Dicemus ergo; quandoque dicemus; et ipsum quandoque non erit longe. Non enim tantum remanet de seculo, quantum iam exemptum est. Hoc igitur tunc dicemus. Modo autem in isto bello, ne male intelligentibus lectio ista tuba sit hostis, non nostra, unde ille incitetur, non unde uincatur; aduertite, obsecro, fratres mei, et qui certatis certate. Qui enim nondum certatis, non estis intellecturi quod dico: qui iam certatis, intellecturi estis. uox mea in aperto, uestra erit in silentio. Prius illud recolite quod scripsit ad Galatas, unde hoc bene possit exponi. Ait enim, fidelibus loquens, baptizatis loquens, quibus utique in sancto lauacro omnia fuerant dimissa peccata: his tamen loquens, sed pugnantibus loquens, ait: Dico autem, Spiritu ambulate, et concupiscentias carnis ne perfeceritis. Non dixit, ne feceritis; sed, ne perfeceritis. Quare hoc? Sequitur et dicit: Caro enim concupiscit aduersus spiritum, spiritus autem aduersus carnem. Hec enim inuicem aduersantur; ut non ea que uultis faciatis. Quod si Spiritu ducimini, non adhuc estis sub Lege : utique, sed sub gratia. Si Spiritu ducimini: quid est, duci Spiritu? Spiritui Dei consentire iubenti, non carni concupiscenti. Tamen concupiscit et resistit [1 1Kb] ; et uult aliquid, et non uis tu: perseuera, ut nolis tu.



CAPUT III.

3. Concupiscentie interitus in uotis esse debet. Manicheorum insania. Desiderium tamen tuum tale esse debet ad Deum, ut nec sit ipsa concupiscentia cui resistas. uidete quid dixerim: Desiderium, inquam, tuum tale esse debet ad Deum, ut omnino non sit ipsa concupiscentia cui resistere oporteat. Resistis enim, et non consentiendo uincis: sed melius est hostem non habere, quam uincere. Hostis iste aliquando non erit. Refer animum ad uocem triumphi, et uide si erit. Ubi est, mors, contentio tua? Non erit. Ubi est, mors, aculeus tuus? Queres locum eius, et non inuenies. Non enim hec, quod maxime debetis  audire: non enim hec quasi alia natura est, sicut insaniunt Manichei. Languor noster est, uitium nostrum est. Non separatum alibi erit, sed sanatum nusquam erit. Ergo Concupiscentias carnis ne perfeceritis. Melius quidem erat implere quod Lex dixit, Ne concupiscas . Plenitudo est ista uirtutis, perfectio iustitie, palma uictorie, Ne concupiscas. Hoc quia modo impleri non potest, uel illud impleatur quod sancta Scriptura item dicit: Post concupiscentias tuas non eas . Melius est eas non habere: sed quia sunt, noli post eas ire. Nolunt post te ire: noli post eas ire. Si uelint post te ire [1 1Kb] , non erunt; quia contra mentem tuam non rebellabunt. Rebellant, rebella; pugnant, pugna; expugnant, expugna: hoc solum uide, ne uincant.



CAPUT Iu.

4. Quomodo concupiscentie et consuetudini male resistendum. Ecce aliquid inde ponam, unde cetera intelligatis. Nostis esse homines sobrios: pauciores sunt, sed sunt. Nostis esse et ebriosos: abundant. Baptizatus est sobrius: quantum pertinet ad ebrietatem, non habet cum qua pugnet: habet alias concupiscentias, cum quibus pugnet. Sed ut de ceteris intelligatis, unius tantummodo hostis certamen in medio constituamus. Baptizatus est et ebriosus: audiuit, et cum timore audiuit, inter cetera mala, quibus hominibus male uiuentibus intercluditur regnum Dei, commemoratam esse et ebrietatem: quia ubi dictum est, Neque fornicatores, neque idolis seruientes, neque adulteri, neque molles, neque masculorum concubitores, neque fures; ibi additum est, Neque ebriosi, etc., regnum Dei possidebunt . Audiuit, et timuit. Baptizatus est, dimissa sunt illi omnia quibus inebriatus est: restat aduersaria consuetudo. Ergo habet cum qua pugnet renatus. Preterita eius uitia omnia dimissa sunt ei: obseruet, uigilet, pugnet, ne aliquando inebrietur. Surgit ergo illa concupiscentia potandi, titillat animum, ingerit faucibus siccitatem, insidiatur sensibus: uult etiam ipsum, si potest fieri, penetrare murum, adire inclusum, trahere captiuum. Pugnat, repugna. O si et ipsa non esset! Si consuetudine mala accessit, bona consuetudine morietur [2 1Kb] : tu tantum noli ei satisfacere, noli eam cedendo satiare, sed resistendo necare. Tamen quamdiu est, hostis est. Si ei non consentias, et nunquam inebrieris, minor et minor erit quotidie. Nam sunt uires illius subiectio tua. Si enim ei cesseris, et inebriatus fueris, das ei uires. Numquid contra me, et non contra te? Ego de loco superiore moneo, dico, predico: quid mali futurum sit ebriosis, ante denuntio. Non est quod dicas, Non audiui: non est quod dicas, Exigit Deus animam meam de manu illius, qui mihi tacuit. Sed laboras, quia tibi ualidum aduersarium mala consuetudine ipse fecisti. Non laborasti, ut nutrires eum [3 1Kb] : labora, ut uincas eum. Et si minus idoneus es aduersus eum, roga Deum. Tamen si te non uicerit, quamuis ipsa tua  mala consuetudo luctata sit tecum, si te non uicerit, fecisti quod ait apostolus Paulus, Concupiscentias carnis ne perfeceritis. Facta est concupiscentia titillando; sed non est perfecta potando [1 1Kb] .



CAPUT u.

5. Concupiscentia nobis innata et ex primo peccato orta. Originale peccatum ex concupiscentia. Christus sine peccato conceptus, ut solueret peccatum. Quod dixi de ebrietate, hoc de omnibus uitiis, hoc de omnibus cupiditatibus. Cum aliquibus enim nati sumus, aliquas consuetudine fecimus. Nam propter illas cum quibus nati sumus, baptizantur infantes, ut soluantur a reatu propaginis, non male, quam non habuerunt, consuetudinis. Ergo semper pugnandum est [2 1Kb] , quia ipsa concupiscentia, cum qua nati sumus, finiri non potest quamdiu uiuimus: quotidie minui potest, finiri non potest. Per illam dictum est hoc nostrum mortis corpus. De ipsa dicit Apostolus: Condelector enim legi Dei secundum interiorem hominem. uideo autem aliam legem in membris meis repugnantem legi mentis mee, et captiuantem me in lege peccati, que est in membris meis. Tunc nata est ista lex, quando transgressa est prima lex. Tunc nata est, inquam, ista lex, quando contempta et transgressa est prima lex. Que est prima lex? Quam in paradiso accepit homo. Nonne nudi erant, et non confundebantur? Quare nudi erant, et non confundebantur, nisi quia nondum erat lex in membris repugnans legi mentis? Fecit homo factum puniendum, et inuenit motum pudendum. Manducauerunt contra interdictum, et aperti sunt oculi eorum. Quid enim? prius in paradiso clausis uel cecis oculis oberrabant? Absit. Nam Adam unde nomina imposuit uolatilibus et bestiis, quando ad eum cuncta animalia adducta sunt ? Quibus nomina imponebat, si non uidebat? Deinde dictum est, uidit mulier lignum, quia placeret oculis ad uidendum. Ergo oculos apertos habebant; et nudi erant, et non confundebantur. Aperti sunt autem oculi eorum ad aliquid quod nunquam senserant, quod in motu sui corporis nunquam expauerant. Aperti sunt oculi ad intuendum, non ad uidendum: et quia senserunt pudendum, curauerunt tegendum. Consuerunt, inquit, folia ficulnea, et fecerunt sibi succinctoria . Quod texerunt, ibi senserunt. Ecce unde trahitur originale peccatum, ecce unde nemo nascitur sine peccato. Ecce propter quod Dominus non sic concipi uoluit, quem uirgo concepit. Soluit illud, qui uenit sine illo: soluit illud, qui non uenit ex illo. Unde unus et unus: unus ad mortem, unus ad uitam. Homo primus ad mortem, homo secundus ad uitam. Sed quare ad mortem ille homo? Quia tantum homo. Quare ad uitam iste homo? Quia Deus et homo.



CAPUT uI.

6. Apostoli pugna contra concupiscentiam nobis proponitur ne desperemus. Non ergo quod uult agit Apostolus; quia uult non concupiscere, et  tamen concupiscit; ideo non quod uult agit. Numquid illa concupiscentia mala trahebat Apostolum subiugatum ad fornicationem et adulteria? Absit. Non ascendant tales cogitationes in cor nostrum. Luctabatur, non subiugabatur. Sed quia nolebat nec hoc habere [1 1Kb] contra quod luctaretur, ideo dicebat: Non quod uolo, ago. Concupiscere nolo, et concupisco. Non ergo quod uolo, ago; sed tamen concupiscentie non consentio. Non enim aliter diceret, Concupiscentias carnis ne perfeceritis; si eas ipse perficeret. Sed constituit tibi ante oculos pugnam suam, ne timeres tuam. Si enim hoc non dixisset beatus Apostolus, quando uideres moueri concupiscentiam in membris tuis, cui tu non consentires; tamen cum eam moueri uideres, forsitan de te desperares et diceres: Si ad Deum pertinerem, sic non mouerer. uide Apostolum pugnantem, et noli te facere desperantem. uideo aliam legem, inquit, in membris meis repugnantem legi mentis mee. Et quia nolo ut repugnet: caro enim mea est, ego ipse sum, pars mea est: Non quod uolo ago; sed quod odi malum, hoc ago; quia concupisco.



CAPUT uII.

7. Agere nec perficere seu bonum seu malum, quid sit. Quod ergo bonum ago? Quia concupiscentie male non consentio: Ago bonum, et non perficio bonum: et concupiscentia hostis mea agit malum, et non perficit malum. Quomodo ago bonum et non perficio bonum? Ago bonum, cum male concupiscentie non consentio: sed non perficio bonum, ut omnino non concupiscam. Rursus ergo et hostis mea quomodo agit malum, et non perficit malum? Agit malum, quia mouet desiderium malum: non perficit malum, quia me non trahit ad malum. Et in isto bello est tota uita sanctorum. Iam quid dicam de immundis, qui nec pugnant? Subiugati pertrahuntur: nec pertrahuntur, quia libenter sequuntur. Hec, inquam, est pugna sanctorum; et in hoc bello semper homo periclitatur, quousque moriatur. Sed in fine, id est, in triumpho illius uictorie quid dicitur? imo quid dicit Apostolus iam premeditans triumphum? Tunc fiet sermo qui scriptus est, Absorpta est mors in uictoriam. Ubi est, mors, contentio tua? uox triumphantium. Ubi est, mors, aculeus tuus? Aculeus autem mortis est peccatum: cuius punctione facta est mors. Peccatum quasi scorpius est: pupugit nos, et mortui sumus. Sed quando dicitur, Ubi est, mors, aculeus tuus? quo aculeo facta es, non quem fecisti: quando ergo dicitur, Ubi est, mors, aculeus tuus? utique non erit; quia peccatum non erit. Aculeus autem mortis est peccatum. Contra peccatum data est Lex. Sed uirtus peccati Lex ? Quomodo uirtus peccati Lex? Subintrauit, ut abundaret delictum. Quomodo hoc? Quia fuit ante Legem homo peccator; data Lege atque transgressa, factus est et preuaricator. Peccato tenebantur homines rei [2 1Kb] : Lege data, plus preuaricatione facti sunt rei.



CAPUT uIII.


8. Gratia Christi perimenda aliquando concupiscentia. Modo quid agendum fidelibus. Ubi spes, nisi quod sequitur: Ubi abundauit peccatum, superabundauit gratia ? Ideo iste miles et quodam modo in isto bello exercitatissimus, tam exercitatus, ut esset et dux, cum laboraret in hoc bello contra hostem, et diceret: uideo aliam legem in membris meis, repugnantem legi mentis mee, et captiuantem me in lege peccati, que est in membris meis, legem fedam, legem miseram, uulnus, tabem, languorem; subiunxit, Miser ego homo, quis me liberabit de corpore mortis huius? Et gementi subuentum est. Quomodo subuentum est? Gratia Dei per Iesum Christum Dominum nostrum. Liberabit te a lege mortis huius, id est, a corpore mortis huius, gratia Dei per Iesum Christum Dominum nostrum. Quando corpus habebis, ubi nulla concupiscentia remanebit? Cum mortale hoc induerit immortalitatem, et corruptibile hoc induerit incorruptionem, et dicetur morti, Ubi est, mors, contentio tua? et non erit: Ubi est, mors, aculeus tuus ? et nusquam erit. Modo quid? Audi: Igitur ego ipse mente seruio legi Dei, carne autem legi peccati. Mente seruio legi Dei, non consentiendo: carne autem legi peccati, concupiscendo. Et mente legi Dei, et carne legi peccati. Et hac delector, et ibi concupisco; sed non uincor: titillat, insidiatur, pulsat, trahere conatur: Miser ego homo, quis me liberabit de corpore mortis huius? Nolo semper uincere: sed uolo aliquando ad pacem uenire. Nunc ergo, fratres, tenete istum modum: mente seruite legi Dei, carne autem legi peccati; sed ex necessitate, quia concupiscitis, non quia consentitis. Aliquando ista concupiscentia sic insidiatur sanctis, ut faciat dormientibus quod non potest uigilantibus. Unde omnes acclamastis, nisi quia omnes agnouistis? Pudet hic immorari sed non pigeat inde Deum precari. Conuersi ad Dominum, etc.



SERMO CLII  . De sequentibus uerbis Apostoli, Rom. uII, et uIII, 1-4; usque ad, Misit Deus Filium suum in similitudinem carnis peccati, etc.

1. Difficultas non est in obscuris sensibus, quando adiuuat Spiritus. Meminisse debet Charitas uestra, disputasse me uobis de questione difficillima ex apostoli Paul. Epistola , ubi dicit: Non enim quod uolo, ago; sed quod odi, illud facio. Qui ergo adfuistis, meministis: adestote nunc animo, ut astruatis ad id quod audistis. Sequitur enim lectio que hodie recitata est, quam quidem lector inde cepit: Misit Deus Filium suum in similitudinem carnis peccati, et de peccato damnauit peccatum in carne: ut iustitia legis impleretur in nobis, qui non secundum carnem ambulamus,  sed secundum spiritum. Illa uero que tunc lecta sunt, nec tractata uerba, ista sunt que sequuntur: Igitur ego ipse mente seruio legi Dei, carne autem legi peccati. Nulla ergo condemnatio est his nunc qui sunt in Christo Iesu. Lex enim spiritus uite in Christo Iesu liberauit te a lege peccati et mortis. Quod enim impossibile erat Legis [1 1Kb] , in quo infirmabatur per carnem. Et sequitur quod hodie lectum est: Deus Filium suum misit in similitudinem carnis peccati. Difficultas non est in obscuris sensibus, quando adiuuat spiritus. Adiuuet ergo nos orantibus uobis; quia ipsum desiderium quod uultis intelligere, oratio est ad Deum. Ab ipso ergo oportet ut exspectetis auxilium. Nos enim, quomodo rustici in agro, forinsecus operamur. Si autem nullus esset qui intrinsecus operaretur, nec semen terre figeretur, nec in agro cacumen exsurgeret [2 1Kb] , nec roboraretur uirga et perueniret ad trabem: nec rami, nec fructus, nec folia nascerentur. Ideo dixit ipse Apostolus, discernens operationem operariorum et Creatoris: Ego plantaui, Apollo rigauit; sed Deus incrementum dedit. Et adiunxit: Neque qui plantat est aliquid, neque qui rigat; sed qui incrementum dat Deus . Si Deus intrinsecus incrementum non det, inanis est iste sonus ad aures uestras. Si autem det, ualet aliquid quod plantamus et rigamus, et non est inanis labor noster.

2. Idem tractatur argumentum. Iam dixi uobis sic esse accipiendum quod ait Apostolus, Mente seruio legi Dei, carne autem legi peccati; ut carni nichil plus permittatis, nisi desideria, sine quibus non potest esse. Si autem [3 1Kb] desideriis malis consenseritis, et non contra illa luctati fueritis, uicti plangetis: et optandum est ut plangatis, ne et sensum doloris perdatis. Quantum ergo est in uotis nostris, in uoluntate nostra, in oratione nostra, quando dicimus, Ne nos inferas in tentationem, sed libera nos a malo ; hoc utique cupimus, ut nec ipsa mala desideria existant de carne nostra. Sed quamdiu hic uiuimus, efficere non ualemus. Propter hoc ait: Perficere autem bonum non inuenio. Facere quid inuenio? Non consentire malo desiderio. Perficere non inuenio: non habere malum desiderium. Restat ergo in hac pugna, ut mente non consentiente [4 1Kb] malis concupiscentiis, seruias legi Dei; carne autem concupiscente, sed te non consentiente, seruias legi peccati. Agit caro desideria sua, age et tu tua. Non opprimuntur, non exstinguuntur a te desideria eius; non exstinguat tua: ut in certamine labores, non uictus traharis.

3. Concupiscentie malum in baptizatis sine reatu. Sequitur ergo et dicit Apostolus, Nulla ergo condemnatio est nunc his qui sunt in Christo Iesu. Et si habent desideria carnis, quibus non consentiunt; et si lex in membris eorum repugnat legi mentis eorum, et captiuare uult mentem: tamen quia per gratiam Baptismatis et lauacri regenerationis solutus est et ipse reatus,  cum quo eras natus, et quidquid antea consensisti male concupiscentie, siue quolibet flagitio, siue quolibet facinore, siue qualibet mala cogitatione, siue qualibet mala locutione, omnia deleta sunt in illo fonte, quo seruus intrasti, unde liber existi: quia ergo hec ita sunt, Nulla nunc condemnatio est his qui sunt in Christo Iesu. Nulla est nunc, antea fuit. Ex uno omnes in condemnationem . Hoc malum fecerat generatio, sed hoc bonum fecit regeneratio. Lex enim Spiritus uite in Christo Iesu liberauit te a lege peccati et mortis. Inest in membris, sed reum te non facit. Liberatus es ab illa; liber pugna; sed uide ne uincaris, et iterum fias seruus. Laboras pugnando, sed letaberis triumphando.

4. Manicheorum error cauendus. Dixi autem uobis, et maxime meminisse debetis, ne forte propter istam pugnam, sine qua homo esse non potest, etiam qui iuste uiuit; imo ille in ea est, qui iuste uiuit; nam nec pugnat, sed trahitur, qui iuste non uiuit: ergo ne putetis propter hoc quasi duas ex diuersis principiis esse naturas, sicut insaniunt Manichei, quod quasi non sit caro ex Deo. Falsum est, utrumque ex Deo est. Sed natura humana istam  in semetipsa meruit ex peccato. Ergo languor est: sanatur, et non est. Discordia modo que est in spiritu et carne, pro concordia laborat; spiritus ideo laborat, ut caro cum illo concordet. Quemadmodum si in una domo litem inter se habeant uir et uxor; ad hoc debet laborare uir, ut domet uxorem. Domata uxor subiugetur uiro; subiugata uxore uiro, fiat pax in domo.

5. Lex triplex: lex peccati, lex fidei, lex factorum. Cum autem dixisset, Lex spiritus uite in Christo Iesu liberauit te a lege peccati et mortis; proposuit nobis intelligendas ipsas leges. Intuemini eas, et discernite: satis uobis necessaria est ista discretio. Lex, inquit, spiritus uite, ecce una lex: liberauit te a lege peccati et mortis, ecce altera lex. Et sequitur: Quod enim impossibile erat legis, in quo infirmabatur per carnem, ecce tertia lex. Aut forte ista est ex duabus [1 1Kb] ? Inquiramus et Domino adiuuante uideamus. De lege illa bona quid dixit? Lex spiritus uite liberauit te a lege peccati et mortis. Istam non dixit inualidam fuisse ad efficiendum: Liberauit, inquit, te lex spiritus uite a lege peccati et mortis. Lex illa bona liberauit te ab ista lege mala. Lex enim mala que est? uideo aliam legem in membris meis repugnantem legi mentis mee, et captiuantem me in lege peccati, que est in membris meis. Quare et ipsa lex dicta est? Recte omnino. Admodum enim legitime factum est ut homo qui noluit obedire Domino suo, non ei seruiret caro ipsius. Supra te Dominus tuus, infra te caro tua. Serui meliori, ut seruiat tibi inferior. Contempsisti superiorem, torqueris ab inferiore. Ista est ergo lex peccati, ipsa est et mortis. Per peccatum enim mors. Qua die manducaueritis, morte moriemini . Ista ergo lex peccati trahit spiritum, et subiugare contendit. Sed condelector legi Dei secundum interiorem hominem. Ac per hoc fit illa pugna, et in ipso  certamine dicitur, Mente seruio legi Dei, carne autem legi peccati. Lex spiritus uite liberauit te a lege peccati et mortis. Lex enim ipsa spiritus uite quomodo te liberauit? Primo omnium indulgentiam peccatorum dedit. Ipsa est enim lex, de qua in Psalmo dicitur Deo: Et de lege tua miserere mei . Lex misericordie, lex fidei, non factorum. Que est ergo lex factorum? Iam audistis legem fidei bonam: Lex spiritus uite liberauit te a lege peccati et mortis. Audistis et aliam legem peccati et mortis [1 1Kb] . Quod enim impossibile erat legis, in quo infirmabatur per carnem. Hec ergo lex tertio loco que nominata est, nescio quid quasi non implet: lex autem illa spiritus uite impleuit; quia te de lege peccati et mortis liberauit. Lex itaque ista, que loco tertio nominata est, ipsa Lex que data est populo per Moysen in monte Sina, ipsa dicitur lex factorum. Ipsa minari nouit, non subuenire; iubere nouit, non iuuare. Ipsa est que dixit, Non concupisces. Unde dicit Apostolus, Concupiscentiam nesciebam, nisi Lex diceret, Non concupisces. Et quid mihi profuit, quia Lex dixit, Non concupisces? Occasione accepta [2 1Kb] peccatum per mandatum fefellit me, et per illud occidit. Prohibitus sum concupiscere, nec impleui iussa, sed uictus sum. Ante legem fui peccator: accepta lege factus sum preuaricator. Peccatum enim occasione accepta per mandatum fefellit me, et per illud occidit.

6. Lex Moysi defenditur contra Manicheos.---Itaque, inquit, lex quidem sancta. Bona est ergo et ista lex . De illa dicit Apostolus: Itaque lex quidem sancta, et mandatum sanctum, et iustum, et bonum. Quod ergo bonum est, mihi factum est mors? Absit. Sed peccatum ut appareat peccatum, per bonum mihi operatum est mortem. Apostoli uerba sunt; uidete et attendite. Itaque lex quidem sancta. Quid tam sanctum, quam Non concupisces? Non esset mala legis preuaricatio, nisi ipsa esset bona. Si enim non esset bona, non esset malum preuaricari rem malam. Quia uero malum est eam preuaricari, ergo bona est. Quid tam bonum, quam Non concupisces? Lex ergo sancta, et mandatum sanctum, et iustum, et bonum. Quomodo satiat? quomodo inculcat? Quasi contra calumniatores clamat. Quid dicis, Manichee? Lex que data est per Moysen mala est? Mala est, dicunt. O portenta! o frontem [3 1Kb] ! Tu dixisti semel, Mala: audi Apostolum dicentem, Lex quidem sancta, et mandatum sanctum, et iustum, et bonum. Taces aliquando? Quod ergo bonum est, inquit, mihi factum est mors? Absit. Sed peccatum ut appareat peccatum, per bonum mihi operatum est mortem. Et hic, per bonum: sic reum accusat [4 1Kb] , ut a laude Legis non recedat. Per bonum mihi, inquit, operatum est mortem. Per quod bonum? Mandatum. Per quod bonum? Legem. Quomodo operatum est mortem? Ut appareat peccatum; ut fiat supra modum peccatum, delinquens per mandatum. Ideo, supra modum.  Quando delinquebat sine mandato, minus erat [1 1Kb] : quando delinquit per mandatum, excedit modum. Quando enim non prohibetur aliquis, putat quia bene facit. Prohibitus, incipit nolle facere: uincitur, trahitur, subiugatur: iam restat illi gratiam inuocare; quia non potuit legem seruare.

7. Tres leges. Ac per hoc lex illa, de qua dictum est, Lex enim spiritus uite liberauit te a lege peccati et mortis, lex est fidei, lex est Spiritus, lex est gratie, lex est misericordie. Illa uero lex peccati et mortis, non est lex Dei, sed peccati et mortis. Illa uero altera de qua dicit Apostolus, Lex sancta, et mandatum sanctum, et iustum, et bonum, lex est Dei, sed factorum, lex operum: operum lex, que iubet non iuuat: lex que tibi ostendit, non tollit peccatum. Ab alia tibi lege ostenditur peccatum, ab alia tollitur. Duo sunt Testamenta, uetus et nouum. Audi Apostolum dicentem: Dicite mihi, sub Lege uolentes esse, Legem non legistis? Scriptum est enim quod Abraham duos filios habuit, unum de ancilla, et unum de libera. Sed is quidem qui de ancilla, secundum carnem natus est; qui autem de libera, per promissionem: que sunt in allegoria. Hec enim sunt duo Testamenta, unum quidem in monte Sina in seruitutem generans, que est Agar ancilla Sarre, que data est Abrahe, et peperit Ismelem seruum. Est ergo Testamentum uetus pertinens ad Agar, in seruitutem generans. Que autem sursum est Ierusalem, libera est, que est mater nostra . Ergo filii gratie, filii sunt libere: filii littere, filii sunt ancille. Quere filios ancille: Littera occidit. Quere filios libere: Spiritus autem uiuificat . Lex Spiritus uite in Christo Iesu liberauit te a lege peccati et mortis, unde te non potuit liberare lex littere. Quod enim impossibile erat Legis, in quo infirmabatur per carnem. Rebellabat enim caro tua, subiugabat te caro tua; audiebat Legem, et plus incitabat concupiscentiam tuam. Infirmabatur ergo lex littere per carnem: ac per hoc impossibile erat legis littere liberare a lege peccati et mortis.

8. Christi caro sola non caro peccati. Misit Deus Filium suum in similitudinem carnis peccati: non in carne peccati. In carne quidem, sed non in carne peccati. Cetera ergo omnium hominum caro [2 1Kb] , caro peccati: sola illius, non caro peccati; quia non eum mater concupiscentia, sed gratia concepit: tamen habens similitudinem carnis peccati; unde et nutriri, et esurire, et sitire, et dormire, et fatigari, et mori potuit. In similitudinem carnis peccati misit Deus Filium suum.

9. De peccato in Christo quomodo damnatum peccatum.---Et de peccato damnauit peccatum in carne. De quo peccato? Quod peccatum? De peccato damnauit peccatum in carne: ut iustitia legis impleatur in nobis. Iam illa iustitia legis impleatur in nobis; iam illa iustitia que iubetur, impleatur in nobis per Spiritum qui adiuuat: id est, lex littere impleatur in nobis per  spiritum uite: qui non secundum carnem ambulamus, sed secundum spiritum. De quo ergo peccato Dominus, quod peccatum damnauit? uideo, uideo quidem quod peccatum damnauit, uideo prorsus: Ecce Agnus Dei, ecce qui tollit peccatum mundi . Quod peccatum? Omne peccatum, omne nostrum peccatum damnauit [1 1Kb] . Sed de quo peccato? Ipse non habebat peccatum: de illo dictum est, Qui peccatum non fecit, nec inuentus est dolus in ore eius . Nullum prorsus, nec trahendo, nec addendo: nullum peccatum habuit, nec originis, nec proprie iniquitatis. Originem uirgo demonstrat; conuersatio uero eius sancta satis ostendit nichil eum fecisse unde dignus esset morte. Ideo ait: Ecce uenit princeps huius mundi , et in me nichil inueniet. Non inueniet quare me occidat princeps mortis. Et quare ergo moreris? Sed ut sciant omnes quia uoluntatem Patris mei facio, eamus hinc . Et perrexit ad passionem mortis, mortem uoluntariam, non necessitatis, sed arbitrii. Potestatem habeo ponendi animam meam, et potestatem habeo iterum sumendi eam. Nemo tollit eam a me, sed ego pono eam, et iterum sumo eam . Si miraris potestatem, intellige maiestatem. Ut Deus loquitur, Christus loquitur.

10. Quorumdam sententia de loco Apostoli. De quo ergo peccato damnauit peccatum? Intellexerunt quidam, et peruenerunt ad sensum non improbum. Sed tamen quid dixerit Apostolus, quantum mihi uidetur, indagare minime potuerunt. Rem tamen non malam dixerunt: hanc uobis prius dico, et deinde quid mihi uideatur, et quod ipsa Scriptura diuina ostendat esse uerissimum. Cum turbarentur  : De quo peccato damnauit peccatum? Habebat peccatum? hoc dixerunt, De peccato damnauit peccatum, de peccato non suo; tamen de peccato damnauit peccatum. Si ergo non de suo, de cuius? De peccato Iude, de peccato Iudeorum. Unde enim fudit sanguinem in remissionem peccatorum? Quia crucifixus est a Iudeis [2 1Kb] . Quo tradente? Iuda. Iudei quando illum occiderunt, Iudas illum tradidit. Bene fecerunt, an peccauerunt? Peccauerunt. Ecce de quo peccato damnauit peccatum [3 1Kb] . Bene dictum est, et uere dictum est, quia et de peccato Iudeorum Christus damnauit omne peccatum, quia illis persequentibus fudit sanguinem, quo deleuit omne peccatum. uerumtamen alio loco uide quid dicat Apostolus: Pro Christo, inquit, legatione fungimur, tanquam Deo hortante per nos: obsecramus pro Christo, id est tanquam Christus uos obsecret, pro illo uos obsecramus, reconciliari Deo. Et sequitur: Eum qui non nouerat peccatum. Deus cui uos obsecramus reconciliari, eum qui non nouerat peccatum, id est Christum Deum, eum Christum, qui non nouerat peccatum, peccatum pro nobis fecit, ut nos simus iustitia Dei in ipso . Numquid hic potest intelligi peccatum  Iude, peccatum Iudeorum, peccatum cuiusque alterius hominis: cum audias: Eum qui non nouerat peccatum, peccatum pro nobis fecit? Quis? quem? Deus Christum. Deus Christum fecit pro nobis peccatum. Non dixit, Fecit pro nobis peccantem; sed, fecit eum peccatum. Si nefas est dicere peccasse Christum, quis ferat peccatum esse Christum? Et tamen non possumus Apostolo contradicere. Non ei possumus dicere: Quid est quod loqueris? Si enim hoc Apostolo dixerimus, ipsi Christo dicimus. Ait enim alio loco: An uultis experimentum eius accipere, qui in me loquitur Christus ?

11. uerior interpretatio Apostoli. Christus peccatum factus quomodo. Quid igitur est? Intendat Charitas uestra magnum altumque mysterium. Felices eritis, si intellectum dilexeritis, et ad dilectum perueneritis [1 1Kb] . Prorsus, prorsus Christus Dominus noster, iehsu Saluator noster, Redemptor noster peccatum factus est, ut nos essemus iustitia Dei in ipso. Quomodo? Audite Legem. Qui nouerunt, sciunt quod dico: et qui non nouerunt, legant, uel audiant. In Lege peccata uocabantur etiam sacrificia, que pro peccatis offerebantur. Habes, cum uictima pro peccato adduceretur, dicit Lex, Ponant manus suas sacerdotes super peccatum ; id est, super uictimam pro peccato. Et quod est aliud quam Christus sacrificium pro peccato? Sicut et Christus, inquit, dilexit uos, et tradidit semetipsum pro uobis oblationem et hostiam Deo in odorem suauitatis . Ecce de quo peccato damnauit peccatum: de sacrificio quod factus est pro peccatis, inde damnauit peccatum. Ipsa est Lex spiritus uite, que liberauit te a lege peccati et mortis. Quia lex illa altera, lex littere, lex iubens, bona est quidem; Mandatum, sanctum, et iustum, et bonum: sed infirmabatur per carnem; et quod iubebat, in nobis impleri non poterat. Alia ergo lex, ut dicere ceperam, tibi ostendat peccatum, alia tollat: ostendat peccatum lex littere, tollat peccatum lex gratie.



SERMO CLIII [* 1Kb]  . De uerbis Apostoli, Rom. uII, 5-13, Cum essemus in carne, passiones peccatorum que per Legem sunt, operabantur in membris nostris, ut fructum ferrent morti, etc. Contra Manicheos aperte, et tacite contra Pelagianos  .



CAPUT PRIMUM.

1. Locus Apostoli exponendus quam difficilis. Audiuimus, concorditerque respondimus, et Deo nostro consona uoce cantauimus: Beatus uir quem tu erudieris, Domine, et ex lege tua docueris eum . Silentium si prebeatis, audietis. Non inuenit locum sapientia, ubi non est patientia. Nos loquimur, sed erudit Deus: nos loquimur, sed Deus docet. Non enim beatus dictus est quem docet homo, sed quem tu erudieris, Domine. Nos  plantare possumus et rigare: sed Dei est incrementum dare . Qui plantat et qui rigat, forinsecus operatur: qui dat incrementum, intrinsecus opitulatur. Que nobis lectio de sancti Apostoli Epistola proposita sit ad loquendum, quam difficilis, quam latebrosa, quam  periculosa; puto, fratres, imo scio, quia nobiscum recitaretur, audistis; et fluctuastis, si aduertistis; aut si aliqui et intellexistis, quam sit arduum sine dubitatione uidistis. Hanc itaque lectionem totumque ipsum molestum et obscurum, sed intelligentibus salubrem Epistole Apostoli locum suscepimus, adiuuante misericordia Dei, exponere disserendo. Charitati uestre debitores nos esse scio, exactores uos esse sentio. Quemadmodum nos, ut ista percipiatis, oramus: sic et uos orate, ut ea uobis explicare ualeamus. Si enim oratio nostra concordet; et uos faciet Deus idoneos auditores, et nos debiti huius fidelissimos redditores.



CAPUT II.

2. Hoc loco abutuntur Manichei.---Cum enim essemus in carne, ait Apostolus, passiones peccatorum que per Legem sunt, operabantur in membris nostris, ut fructum ferrent morti. Hic uidetur  Apostolus reprehendere et culpare legem Dei. Dicit aliquis, Absit hoc ab animo qualiscumque christiani [1 1Kb] : quis hoc uel insanus audeat de Apostolo suspicari? Et tamen, fratres mei, uerba ista male intellecta, fomitem insanie furori Manicheorum subministrarunt. Manichei enim legem Dei per Moysen datam, dicunt non a Deo datam, et eam Euangelio contrariam esse contendunt. Et quando cum eis agitur, his testimoniis apostoli Pauli que non intelligunt, conantur conuincere, quid dicam, catholicos non intelligentes, et non potius negligentes? Non enim multum est, si quis uelit esse diligens, post calumnias ab heretico auditas, saltem considerare in codice circumstantiam lectionis. Quod si fecerit; ibi mox inueniet unde aduersarium loquacem redarguat, unde hostes Legis rebellesque prosternat. Etsi enim tardus est ad intelligenda uerba Apostoli, manifesta ibi laus est expressa legis Dei.

3. Manicheorum calumnia refellenda ex consequentibus. uidete enim prius et aduertite. Cum enim essemus in carne, ait, passiones peccatorum que per Legem sunt, operabantur. Hic iam Manicheus erigit ceruicem, exaltat cornua, impetit te, facit impetum: Ecce, inquit, passiones peccatorum que per Legem sunt. Quomodo bona est Lex, per quam in nobis sunt passiones peccatorum, et operantur in membris nostris, ut fructum ferant morti? Lege, aliquantum progredere, totum audi patienter, et si non intelligenter. Hoc enim quod ait, Passiones peccatorum que per Legem sunt, operabantur in membris nostris, multum est ut intelligas: sed prius esto mecum Legis laudator, et tunc fieri mereberis intellector. Clausum cor habes, et clauem accusas? Ecce interim quod non intelligimus, paululum seponamus, ad laudem Legis que aperta  est ueniamus. Passiones, inquit, peccatorum, que per Legem sunt, operabantur in membris nostris, ut fructum ferrent morti. Nunc ergo euacuati sumus a Lege mortis, in qua detinebamur, ita ut seruiamus in nouitate spiritus, et non in uetustate littere. Adhuc uidetur Legem arguere, culpare, improbare, detestari: sed non intelligentibus. Cum enim dicit, Cum essemus in carne, passiones peccatorum que per Legem sunt, operabantur in membris nostris, ut fructum ferrent morti. Nunc ergo euacuati sumus a Lege mortis, in qua detinebamur, ita ut seruiamus in nouitate spiritus, et non in uetustate littere, quasi utique [1 1Kb] uidetur Legem accusare atque culpare. uidit hoc et ipse, uidit, sensit se non intelligi, et contra obscuritatem uerborum suorum cogitationes hominum commoueri: sensit quid possis dicere, sensit quid possis contradicere; et prior hoc uoluit dicere, ut tu non inuenias quod diceres.



CAPUT III.

4. Apostolus ipse Legis reprehensores ibidem damnat.---Quid ergo dicemus, inquit? Hoc sequitur. Quid ergo dicemus? Lex peccatum est? Absit. Uno uerbo Legem absoluit, Legis accusatorem damnauit. Auctoritatem Apostoli contra me proferebas, o Manichee, et dicebas mihi, cum Legem reprehenderes, Ecce Audi Apostolum, lege Apostolum: Passiones peccatorum que per Legem sunt, operabantur in membris nostris, ut fructum ferrent morti. Nunc ergo euacuati sumus a Lege mortis, in qua detinebamur, ita ut seruiamus in nouitate spiritus, et non in uetustate littere. Iactabas te, clamabas, dicebas, Audi, lege, uide: ista dixeras, et iam uerso tergo ire cupiebas. Exspecta, audiui te, audi me: imo nec ego te, nec tu me; sed ambo simul audiamus Apostolum, qui soluit se, et alligat te. Quid ergo dicemus, inquit? Lex peccatum est? Hoc dicebas, Lex peccatum est, hoc nempe dicebas. Ecce audisti quod dicebas, audi quod dicas. Legem Dei peccatum esse dicebas, quando eam cecus et improuidus reprehendebas. Errasti: uidit Paulus errorem tuum. Quod dicebas, ipse dixit. Quid ergo dicemus? Lex peccatum est? Quod dicebas, hoc dicimus? Lex peccatum est? Absit. Si Apostoli sequebaris auctoritatem, appende uerbum, et cape inde consilium. Audi, Lex peccatum est? Absit. Audi, Absit. Si Apostolum sequeris, si eius auctoritatem plurimi pendis, audi, Absit: et quod sentiebas, a te absit. Quid ergo dicemus? Quid dicemus? quia dixi, Passiones peccatorum que per Legem sunt, operabantur in membris nostris, ut fructum ferrent morti; quia dixi, Euacuati sumus a Lege mortis, in qua detinebamur; quia dixi, Seruiamus in nouitate spiritus, et non in uetustate littere: Lex peccatum est? Absit. Quare ergo, Apostole, tanta illa dixisti [2 1Kb] ?



CAPUT Iu.

5. Lex concupiscere malum prohibens, non est mala. Lex absit ut sit peccatum: Sed peccatum, inquit, non cognoui, nisi per Legem. Nam concupiscentiam nesciebam, nisi Lex diceret, Non concupisces. Iam modo interrogo te, Manichee, modo te interrogo, responde  mihi. Mala est Lex que dicit, Non concupisces? Hoc nec luxuriosus mihi et nequam aliquis responderit. Etenim et ipsi homines flagitiosi quando reprehenduntur, erubescunt; et quando sunt inter castos, lasciuire non audent. Si ergo malam dicis esse Legem que dicit, Non concupisces; impune uis concupiscere; accusas Legem, quia percutit libidinem. Fratres mei, si non audiremus Apostolum dicentem, Lex peccatum est? Absit; sed tantummodo uerba Legis commemorantem, ubi dictum est, Non concupisces: etiam Legem illo non laudante, nos tamen laudare deberemus: illam laudare, nos accusare. Ecce Lex, ecce desuper tuba diuina clamat homini, Non concupisces. Non concupisces, reprehende si potes; fac, si reprehendere non potes. Audisti, Non concupisces, reprehendere non audes. Quia bonum est quod dixit, Non concupisces; malum est concupiscere. Malum culpat Lex, a tuo malo te prohibet Lex. Ergo concupiscere malum culpat Lex, a tuo malo te prohibet Lex. Ergo fac quod iubet Lex, noli facere quod uetat Lex, noli concupiscere.



CAPUT u.

6. Concupiscentie malum ante Legem ignotum. Sed quid ait Apostolus? Concupiscentiam nesciebam, nisi Lex diceret, Non concupisces. Ibam enim post concupiscentiam meam, et qua trahebat currebam, eiusque illecebras blandas, et ex carnali suauitate iucundas magnam felicitatem arbitrabar. Laudatur enim peccator, ait Lex, in desideriis anime sue; et qui iniqua gerit, benedicitur . Inuenis hominem concupiscentias suas carnales sectantem, totumque se illis seruum donantem, aucupari undique uoluptates, fornicari, inebriari; non dico amplius; fornicari, inquam, inebriari. Hec dixi que licite committuntur, sed non Dei legibus. Quis enim aliquando ad iudicem ductus est, quia meretricis lupanar intrauit? Quis aliquando in publicis tribunalibus accusatus est, quia per suas lyristrias lasciuus immundusque defluxit? Quis aliquando habens uxorem, quia ancillam suam uitiauit, crimen inuenit? Sed in foro, non in celo; in lege mundi, non in lege Creatoris mundi. Luxuriosus autem, immundus atque lasciuus felix dicitur abundare uoluptatibus, frui deliciis. Iamuero si se etiam uino ingurgitet, si bibat mensuras sine mensura; parum est quia non inuenit crimen, etiam uiri fortis accipit nomen: tanto nequior, quanto sub poculo inuictior. Cum laudantur ista, et dicitur, Felix est, magnus est, bene est illi; et non solum hoc non putatur esse peccatum, sed etiam putatur uel Dei donum, uel certe suaue, blandum et licitum bonum: procedit lex Dei, et dicit, Non concupisces. Ille homo qui putabat magnum bonum esse, magnamque felicitatem existimabat, ea que posset, sue concupiscentie non negare, sequi qua trahit; audit, Non concupisces; et cognoscit esse peccatum. Deus dixit, homo audiuit, Deo credidit, peccatum suum uidit; quod bonum putabat, malum esse cognouit: uoluit frenare concupiscentiam, non ire post eam, strinxit se, conatus est, uictus est. Qui fuit antea nescius malorum suorum, factus est doctus, et peius est uictus: cepit esse non solum peccator, sed  etiam preuaricator. Peccator enim et antea erat: sed antequam Legem audiret, peccatorem se esse nesciebat. Legem audiuit, peccatum uidit; conatus est uincere, superatus atque prostratus est; factus est et Legis preuaricator, qui fuit antea nescius peccator. Hoc dicit Apostolus: Lex peccatum est? Absit. Sed peccatum non cognoui, nisi per Legem. Nam concupiscentiam nesciebam, nisi Lex diceret, Non concupisces.

7. Concupiscentia per Legem aucta, non uicta.---Occasione autem accepta, peccatum per mandatum operatum est in me omnem concupiscentiam. Minor erat concupiscentia, quando ante Legem securus peccabas, nunc autem oppositis tibi obicibus Legis, fluuius concupiscentie quasi frenatus est paululum, non siccatus: sed increscente impetu qui te ducebat obicibus nullis, obruit te obicibus ruptis. Concupiscentia tua minor erat, quando tuam mouebat libidinem, omnis est autem quando transcendit et Legem. uis nosse quam magna sit? uide quid ruperit: Non concupisces. Non homo dixit, Deus dixit, Creator dixit, Iudex eternus dixit, non quicumque dixit. Fac ergo quod dixit. Non facis? obserua iudicantem qui dixit. Sed quid facias, o homo? Ideo non uicisti, quia de te presumpsisti.



CAPUT uI.

8. Presumens de se ipso uincitur. Attende ergo nunc uerba superiora, que uidebantur obscura: Cum enim essemus in carne. uerba que superiora diximus, unde cepit lectio que obscura uidebatur, attendite: Cum enim essemus in carne, passiones peccatorum que per Legem sunt. Unde per Legem sunt? Quia eramus in carne. Quid est, quia eramus in carne? Presumebamus de carne. Num enim qui loquebatur Apostolus, iam exierat de ista carne, aut eis loquebatur qui iam exierant morte de ista carne? Non utique; sed secundum huius uite modum, et qui loquebatur, et quibus loquebatur, in carne erant. Quid ergo est, Cum essemus in carne; nisi, cum de carne presumeremus, hoc est, de nobis consideremus? Homini enim dictum est, et de hominibus dictum est, uidebit omnis caro salutare Dei . Quid est, uidebit omnis caro; nisi, uidebit omnis homo? Et quid est, uerbum caro factum est ; nisi, uerbum homo factum est? Non enim uerbum et caro erat, et anima ibi non erat: sed carnis nomine homo significatus est, in eo quod legitur, uerbum caro factum est. Ergo Cum essemus in carne, id est, in concupiscentiis carnis uersaremur, ibique totam spem nostram tanquam in nobis poneremus: passiones peccatorum, que per legem sunt, aucte sunt per legem. Prohibendo enim fecerunt legis preuaricatorem; quia ille qui preuaricator est factus, Deum non habuit adiutorem. Operabantur ergo in membris nostris, ut fructum ferrent, cui, nisi morti? Si damnandus erat peccator quam spem habet preuaricator?



CAPUT uII.

9. Confidendum non in se, sed in Deo. Ergo, o homo, uicit te concupiscentia tua; uicit, quia in malo loco te inuenit: inuenit te in carne, ideo te uicit. Migra inde: quid expauescis? Non tibi dixi ut moriaris. Noli expauescere, quia dixi, Migra de carne. Non tibi dixi ut moriaris, imo audeo dicere, dixi ut  moriaris. Si mortui estis cum Christo, que sursum sunt querite. In carne uiuens, noli esse incarne. Omnis caro fenum, uerbum autem Domini manet in eternum . Dominus fiat refugium tuum. Instat concupiscentia, urget te, magnas uires accepit aduersum te, prohibitione Legis grandior facta est, maiorem hostem pateris: sit Dominus refugium tuum, turris fortitudinis a facie inimici . Noli ergo esse in carne, in spiritu esto. Quid est in spiritu esto? In Deo spem pone. Nam si posueris spem in ipso spiritu quo homines, iterum spiritus tuus in carnem relabitur, quia non dedisti eum illi a quo suspendatur. Non se continet, si non continetur. Noli remanere in te, transcende et te: in illo te pone [1 1Kb] qui fecit te. Nam si spem in te habueris, accepta Lege preuaricator eris. Inuenit te hostis nudum refugio, inuadit te: uide [2 1Kb] ne forte rapiat, uelut leo, et non sit qui eruat . Attende uerba Apostoli Legem laudantis, se accusantis, reum se sub Lege facientis, et personam forte tuam in se transfigurantis, et dicentis tibi: Peccatum non cognoui, nisi per Legem. Nam concupiscentiam nesciebam, nisi Lex diceret, Non concupisces. Occasione autem accepta, peccatum per mandatum operatum est in me omnem concupiscentiam. Sine lege enim peccatum mortuum est. Quid est, mortuum est? Latet, non apparet omnino, tanquam sepultum ignoratur. Adueniente autem mandato, peccatum reuixit. Quid est, reuixit? Apparere cepit, sentiri cepit, rebellare aduersum me cepit.



CAPUT uIII.

10. Delectatio legis Dei, et delectatio concupiscentie.---Ego autem mortuus sum. Quid est, mortuus sum? Preuaricator factus sum, Et inuentum est mihi mandatum quod erat in uitam. uidete quia Lex laudatur, mandatum quod erat in uitam. Qualis enim uita est, non concupiscere? O uita dulcis! Dulcis est quidem uoluptas concupiscentie: uerum est, nec eam homines sequerentur, nisi dulcis esset. Theatrum, spectaculum, meretrix lasciua, turpissima cantilena, dulcia sunt ista concupiscentie; dulcia plane, suauia, delectabilia: sed, Narrauerunt mihi iniusti delectationes, sed non sicut lex tua, Domine . Suauia sunt, dulcia sunt, delectabilia sunt: sed audi meliora, Narrauerunt mihi iniusti delectationes, sed non sicut lex tua, Domine. Felix anima que huiusmodi delectationibus oblectatur, ubi turpitudine nulla inquinatur, et ueritatis serenitate purgatur. Quem autem delectat lex Dei, et sic delectat, ut omnes delectationes lasciuie uincat, non sibi arroget istam delectationem: Dominus dabit suauitatem . Quam dicam? Domine, da mihi illam suauitatem, uel illam? Suauis es, Domine, et in tua suauitate doce me iustitias tuas . In tua suauitate doce me, et doces me. Tunc disco ut faciam, si in tua suauitate doceas me. Ceterum quamdiu blanditur iniquitas et dulcis est iniquitas, amara est  ueritas. In tua suauitate doce me: ut suauis sit ueritas, dulcedine tua contemnatur iniquitas. Multo melior est et suauior ueritas, sed sanis suauis est panis. Quid melius et preclarius pane celesti? Sed si non obstupefacit dentes iniquitas. Scriptura enim dicit: Sicut uua acerba dentibus noxia est, et fumus oculis; sic iniquitas utentibus ea . Quid prodest quia panem laudatis, si male uiuitis? Quod laudatis non manducatis. Cum ergo audis uerbum, cum audis uerbum iustitie et ueritatis, et laudas; multo laudabilius est, si facias. Fac ergo quod laudas. An dicturus es: uolo, sed non ualeo? Quare non uales? Quia sanitas non est. Unde sanitatem perdidisti, nisi quia peccando Creatorem offendisti? Ergo ut eius panem, quem laudas, cum suauitate, id est, cum sanitate manduces, dic illi: Ego dixi, Domine, miserere mei; sana animam meam, quoniam peccaui tibi . Ergo, inquit, inuentum est mihi mandatum quod erat in uitam, hoc esse in mortem. Erat enim sibi antea ignotus peccator, factus est manifestus preuaricator. Ecce inuentum est illi in mortem, quod erat in uitam.



CAPUT IX.

11. Homo superbus gladio proprio occisus.---Occasione autem, inquit, accepta peccatum per mandatum fefellit me, et per illud occidit. Sic factum est primo in paradiso: Fefellit, inquit, me occasione accepta per mandatum. uide serpentem mulieri illi susurrantem. Quesiuit ab ea quid dixerit Deus: respondit illa, Dixit nobis Deus: Ex omni ligno quod est in paradiso, edetis; de ligno autem scientie boni et mali non edetis. Ex eo si ederitis, morte moriemini. Hoc est Dei mandatum. Contra serpens: Non, inquit, morte moriemini. Sciebat enim Deus quia qua die ederitis, aperientur oculi uestri, et eritis tanquam dii . Occasione ergo accepta peccatum per mandatum fefellit me, et per illud occidit. Gladio quem portabas, te inimicus occidit; armis tuis te uicit, armis tuis te interemit. Recipe mandatum: scito esse arma, non quibus occidat te, sed quibus a te occidatur inimicus. Sed noli presumere de uiribus tuis. uide paruum Dauid contra Goliath, uide paruum contra ingentem; sed in nomine Domini presumentem. Tu uenis ad me, inquit, cum clypeo et lancea; ego in nomine Domini omnipotentis . Sic, sic; aliter non: omnino aliter non prosternitur inimicus. Qui presumit de uiribus suis, antequam pugnet ipse prosternitur.



CAPUT X.

12. Apostolus etiam atque etiam Legis apertissimus laudator. uidete tamen, karissimi, uidete etiam atque etiam Paulum apostolum contra furorem Manicheorum esse legis diuine apertissimum laudatorem, uidete quid adiungat: Itaque lex quidem sancta, et mandatum sanctum, et iustum, et bonum. Numquid uberius laudari potest? Paulo ante uerbo illo quod dixit, Absit, defenderat a crimine, non laudauerat. Aliud est a crimine obiecto defendere, aliud debito preconio predicare. Crimen obiectum fuit, Quid ergo dicemus? Lex peccatum est? Defensio, Absit. Uno uerbo defenditur ueritas; quia magna est Apostoli defendentis auctoritas. Quid diu defendat? Sufficit. Absit. An uultis, inquit, experimentum accipere  eius qui in me loquitur Christus ? Modo autem: Itaque lex quidem sancta, et mandatum sanctum, et iustum, et bonum.

13. Idem tractatur argumentum. Quod ergo bonum est, mihi factum est mors? Absit. Quia bonum non est mors. Sed peccatum ut appareat peccatum, per bonum operatum est mihi mortem. Mors non est lex, sed peccatum est mors. Iamdudum autem dixerat. Sine lege peccatum mortuum est. Ubi uos admonueram, quia mortuum est, dixit, absconditum latet, non apparet. Modo uidete quam uere ita dictum sit: Peccatum, inquit, ut appareat peccatum. Non dixit, Ut sit; quia erat et quando non apparebat. Peccatum ut appareat peccatum. Quid est, ut appareat peccatum? Quia concupiscentiam nesciebam, nisi Lex diceret, Non concupisces. Non ait, Concupiscentiam non habebam; sed, concupiscentiam nesciebam Sic etiam hic non ait, Ut sit peccatum; sed, ut appareat peccatum, per bonum mihi operatum est mortem. Quam mortem? Ut fiat supra modum peccator aut peccatum per mandatum. Attende, supra modum peccator. Quare supra modum? Quia iam et preuaricatio. Ubi enim lex non est, nec preuaricatio .



CAPUT XI.

14. Peccatum ex primo homine tractum. uidete ergo, fratres, uidete genus humanum a prima illius primi hominis morte fluxisse. Etenim peccatum a primo homine intrauit in hunc mundum, et per peccatum mors, et ita in omnes homines pertransiit . Pertransiit, uerbum attendite, quod audistis: considerate, uidete quid est, pertransiit. Pertransiit: inde est et paruulus reus; peccatum nondum fecit, sed traxit. Etenim illud peccatum non in fonte mansit, sed pertransiit: non in illum aut illum, sed in omnes homines pertransiit. Genuit peccatores morti obnoxios primus peccator, primus preuaricator. uenit ad sanandos de uirgine Saluator. Quia ad te non qua uenisti, uenit: non enim ille de concupiscentia maris et femine, non de illo uinculo concupiscentie. Spiritus, inquit, sanctus superueniet in te. Dictum est hoc uirgini, dictum est fide feruenti, non concupiscentia carnis estuanti: Spiritus sanctus superueniet in te, et uirtus Altissimi obumbrabit tibi . Que tale obumbraculum haberet, quando ardore libidinis estuaret? Quia ergo [1 1Kb] non qua uenisti ad te uenit, liberat te. Ubi te inuenit? uenumdatum sub peccato, iacentem in morte primi hominis, trahentem peccatum primi hominis, habentem reatum antequam habere posses arbitrium. Ecce ubi te inuenit, quando paruulum inuenit. Sed paruuli etatem excessisti: ecce creuisti, primo peccato multa addidisti; legem accepisti, preuaricator exstitisti. Sed noli esse sollicitus: Ubi abundauit peccatum, superabundauit gratia . Conuersi ad Dominum, etc.



SERMO CLIu [* 1Kb]  . De uerbis Apostoli, Rom. uII, Scimus quia lex spiritualis est; ego autem carnalis sum, etc. Contra Pelagianos, qui dicunt hominem sine peccato esse posse in hac uita  . Habitus ad mensam S. Martyris Cypriani.



CAPUT PRIMUM.

1. Lex ad quid data est. Hesternam lectionem de sancti apostoli Pauli Epistola, qui sermoni adfuistis, audistis: illam lectio sequitur que hodie recitata est. Adhuc uersatur ille difficilis et periculosus locus, quem uobis in adiutorio Domini nostri, quantum me religioso apud eum adiuuatis affectu, pro uiribus quas dare dignatur, exponere et enodare suscepimus. Patientiam mihi prebeat Charitas uestra, ut si habeo propter obscuritatem rerum difficilem disputationem, saltem habeam facilem uocem. Si enim utrumque sit difficile, multum laboratur: et utinam non sine causa laboretur. Ut autem prosit labor noster, sit patiens auditus uester. Quia Legem non culpat Apostolus, hesterno die audientibus, quantum existimo, satisfecimus. Ibi quippe ait: Quid ergo dicemus? Lex peccatum est. Absit. Sed peccatum non cognoui, nisi per legem. Nam concupiscentiam nesciebam, nisi Lex diceret, Non concupisces. Occasione autem accepta, peccatam per mandatum operatum est in me omnem concupiscentiam. Sine lege enim peccatum mortuum est; id est latet, non apparet. Ego autem uiuebam aliquando sine lege: adueniente autem mandato, peccatum reuixit. Ego autem mortuus sum, et inuentum est mihi mandatum quod erat in uitam , hoc esse in mortem. Peccatum enim occasione accepta per mandatum fefellit me, et per illud occidit: concupiscentiam terruit, non exstinxit; terruit, non oppressit; fecit timorem pene, non amorem iustitie. Itaque, inquit, lex quidem sancta, et mandatum sanctum, et iustum, et bonum. Quod ergo bonum est, mihi factum est mors? Absit. Non enim lex mors, sed peccatum mors. Quid ergo ex occasione mandati? Sed peccatum ut appareat peccatum - latebat enim quando mortuum dicebatur: per bonum mihi operatum est mortem; ut, addita preuaricatione, fiat supra modum peccator aut peccatum per mandatum; quia preuaricatio peccato non adderetur, si non esset mandatum. Alio enim loco dicit aperte idem apostolus: Ubi enim lex non est, nec preuaricatio . Quid ergo? Quid dubitamus ad hoc datam esse Legem, ut inueniret se homo? Quando enim Deus non prohibebat a malo, latebat se homo: uires suas languidas non inuenit, nisi quando legem prohibitionis accepit. Inuenit ergo se, in malis inuenit se. Quo fugit se? Quocumque enim fugerit se, sequitur se. Et quid ei prodest de se inuento scientia, quam sauciat conscientia?



CAPUT II.

2. De se ipso an hic loquatur Apostolus. Loquitur ergo et in ista lectione, que hodie recitata est, ille qui inuenit se. Scimus, inquit, quia lex spiritualis est; ego autem carnalis sum, uenumdatus sub peccato. Quod  enim operor, ignoro. Non enim quod uolo, hoc ago; sed quod odi, illud facio. Queritur hoc loco  magna diligentia quis intelligatur, utrum ipse Apostolus qui loquebatur; an alium aliquem in se transfigurauit, quem tangeret in se, sicut dixit quodam loco: Hec autem omnia transfiguraui in me et Apollo propter uos, ut in nobis discatis . Si ergo Apostolus loquitur , et cum dicit, Non quod uolo ago; sed quod odi, illud facio, non de altero, sed de se ipso dicit: quid sumus intellecturi, fratres mei? Itane apostolus Paulus nolebat, uerbi gratia, facere adulterium, et faciebat adulterium? nolebat esse auarus, et erat auarus? Quis autem nostrum audeat se induere tali blasphemia, ut de Apostolo hoc sentiat? Forte ergo alius est aliquis: forte tu es, aut tu es, aut ille est, aut ego sum. Si ergo aliquis nostrum est, ipsum quasi de ipso audiamus [1 1Kb] , et non irati nos corrigamus. Si autem ipse est, forte enim et ipse est; non sic intelligamus quod dixit, Non quod uolo ago; sed quod odi, illud facio, tanquam uellet esse castus, et esse adulter; aut uellet esset misericors, et esset crudelis; aut uellet esse pius, et esset impius. Non ad hoc accipiamus, Non enim quod uolo, hoc ago; sed quod odi, illud facio.



CAPUT III.

3. Apostolus nec ipse sine concupiscentia. Sed ad quid? uolo non concupiscere, et concupisco. Lex quid dixit? Non concupisces. Homo Legem audiuit, uitium agnouit: bellum indixit, captiuitatem inuenit. Sed forte aliquis homo, non Apostolus. Quid ergo dicimus, fratres mei? Non habebat ullam concupiscentiam Apostolus in carne sua, quam habere nollet; cui tamen existenti, titillanti, suggerenti, sollicitanti, estuanti, tentanti non consentiret? Dico Charitati uestre, si crediderimus Apostolum nullam prorsus habuisse infirmitatem concupiscentie cui reluctaretur, multum credimus de illo: atque utinam ita sit. Non enim inuidere nos oportet Apostolis, sed Apostolos imitari. uerumtamen, karissimi, audio ipsum Apostolum confitentem, nondum eum ad tantam perfectionem iustitie peruenisse, quantam in Angelis esse credimus: quorum Angelorum equalitatem speramus, si ad hoc quod uolumus perueniamus. Quid enim aliud nobis Dominus promittit in resurrectione, ubi ait: In resurrectione mortuorum neque nubent, neque uxores ducent; non enim incipient mori, sed erunt equales Angelis Dei ?

4. Apostolum loqui de propria sua imperfectione. Dicit ergo aliquis: Et tu unde scis quia Paulus apostolus angeli iustitiam et perfectionem nondum habebat? Non facio iniuriam Apostolo, non credo nisi Apostolo, alium testem non quero; suspicantem non audio, nimium laudantem non curo. Dic mihi, sancte Apostole, de te ipso, ubi nemo dubitat quia de te ipso loqueris. Nam ubi dixisti, Non quod uolo ago; sed quod odi, illud facio; existunt  qui dicant, quod alium in te nescio quem transfiguraueris laborantem, deficientem, uictum [2 1Kb] , captiuum. Tu mihi dic de te, ubi  nemo dubitat quia loqueris de te. Fratres, ait Apostolus, ego me ipsum non arbitror apprehendisse. Et quid facis? Unum autem, que retro oblitus, in ea que ante sunt extentus, secundum intentionem, ait, non secundum perfectionem; secundum intentionem sequor ad palmam superne uocationis Dei in Christo Iesu. Supra iam dixerat: Non quia iam acceperim, aut iam perfectus sim . Adhuc contradicitur et dicitur: Dicebat ista Apostolus, quia nondum peruenerat ad immortalitatem; non quia nondum peruenerat ad iustitie perfectionem. Iam ergo tam iustus erat quam sunt Angeli, sed nondum immortalis sicut sunt Angeli. Sic, inquiunt, sic est prorsus. Modo dixisti: Tam erat iustus quam sunt Angeli, sed nondum immortalis sicut sunt Angeli. Ergo perfectionem iustitie iam tenebat, sed sequendo palmam supernam, immortalitatem querebat.



CAPUT Iu.

5. Infirmitatem animi sui confitetur Apostolus. Dic nobis, sancte Apostole, alium aliquem manifestiorem locum, non ubi queris immortalitatem, sed ubi confiteris infirmitatem. Et hic iam susurratur, iam contradicitur. uideor mihi audire quorumdam cogitationes, et hic dicitur mihi: uerum est, noui quid dicturus es: confitetur infirmitatem, sed carnis, non mentis; confitetur infirmitatem, sed corporis, non animi: in animo autem est perfecta iustitia, non in corpore. Nam quis ignorat utique Apostolum in corpore fuisse fragilem, corpore fuisse mortalem, sicut dicit: Habemus thesaurum istum in uasis fictilibus ? Quid tibi ergo cum uase fictili? De thesauro aliquid loquere. Si aliquid minus habuit, si erat quod ei ad aurum iustitie posset addi, inueniamus. Ipsum audiamus, ne iniuriosi existimemur. Et ne magnitudine reuelationum mearum, Apostolus dicit: In magnitudine reuelationum mearum ne extollar. Nempe hic agnoscitis Apostolum habentem magnitudinem reuelationum, et timentem elationis precipitium. Ut ergo noueris quia et ipse Apostolus, qui uolebat alios saluos facere, adhuc curabatur: ut noueris quia et ipse adhuc curabatur; si magnipendis ipsius honorem, audi quid medicus ei apposuerit ad tumorem: audi non me, ipsum audi. Audi confitentem, ut sentias docentem. Audi: Et ne magnitudine reuelationum mearum extollar. Ecce iam possum dicere apostolo Paulo: Ne extollaris, sancte Apostole? Tu ne extollaris, adhuc cauendum est? Tu ne extollaris, adhuc timendum est? Tu ne extollaris, adhuc huic infirmitati medicina querenda est?



CAPUT u.

6. Tumoris epithema Apostolo datum. Quid mihi, inquit, dicis tu? Et tu audi quid sim; et noli altum sapere, sed time. Audi quomodo breuis agnus ingrediatur, ubi aries sic periclitatur. Ne magnitudine, inquit, reuelationum mearum extollar, datus est mihi stimulus carnis mee, angelus satane, qui me colaphizet. Qualem tumorem timuit, qui mordacissimum epithema accepit? Iam ergo modo dic quia tanta in illo erat iustitia, quanta est in Angelis sanctis. An forte et angelus sanctus in celo, ne extollatur, accipit stimulum angelum satane, a quo colaphizetur?  Absit hoc de sanctis Angelis suspicari. Homines sumus, Apostolos sanctos homines agnoscamus; uasa electa, sed adhuc fragilia; adhuc in hac carne peregrinantes, nondum in celesti patria triumphantes. Ergo quoniam Dominum ter rogauit, ut ab illo iste stimulus auferretur; nec auditus est ad uoluntatem, quia exauditus est ad sanitatem ; forte non indecenter ipse loquitur, ubi dicit, Scimus autem quia Lex spiritualis est; ego autem carnalis sum.

7. Sanctus quisque in hac uita carnalis et spiritualis. Ergo carnalis Apostolus, qui aliis dicebat, uos qui spirituales estis, instruite huiusmodi in spiritu lenitatis? alios tanquam spirituales alloquitur, et ipse carnalis est? Sed quid dixit et ipsis spiritualibus, quia nondum erant in perfectione celesti et angelica, nondum erant in illius patrie securitate, sed in huius peregrinationis sollicitudine uersabantur? quid eis dixit? Certe spirituales eos uocauit: uos, inquit, qui spirituales estis, instruite huiusmodi in spiritu lenitatis, intendens te ipsum, ne et tu tenteris . Ecce, quem spiritualem iam appellauit, timuit illi tentationis fragilitatem, unde posset tentari spiritualis, etsi non ex mente, utique ex carne. Spiritualis enim, quia secundum spiritum uiuit; adhuc autem ex parte mortali carnalis: idem spiritualis, idemque carnalis. Ecce spiritualis: Mente seruio legi Dei. Ecce carnalis: carne autem legi peccati. Idem ergo ipse et spiritualis et carnalis? Idem plane, quamdiu hic uiuit, sic est.



CAPUT uI.

8. Quis totus carnalis, quis ex parte uel totus spiritualis. Noli mirari, quisquis es, quicumque carnalibus concupiscentiis cedis atque consentis, qui eas uel bonas putas ad explendam libidinis saturitatem, uel certe sic iam uides malas, ut eis tamen cedendo consentias, et quo ducunt sequaris, et ea que mala suggerunt perpetres; totus carnalis es. Tu, tu quisquis talis es, totus carnalis es. Si autem concupiscis quidem, quod Lex uetat, cum dicit, Non concupisces ; seruas tamen aliud quod item Lex iubet, Post concupiscentias tuas non eas : mente spiritualis es, carne carnalis. Aliud est enim, non concupiscere; aliud, post concupiscentias suas non ire. Non concupiscere, omnino perfecti est; post concupiscentias suas non ire, pugnantis est, luctantis est, laborantis est. Ubi feruet pugna, quare desperatur uictoria? Quando erit uictoria? Quando absorbebitur mors in uictoriam. Tunc enim uox erit triumphantis, non sudor pugnantis. Que futura est uox illa triumphantis, cum corruptibile hoc induerit incorruptionem, et mortale hoc induerit immortalitatem? uides uictorem, audi exsultantem, exspecta triumphantem. Tunc fiet sermo qui scriptus est, Absorpta est mors in uictoriam. Ubi est, mors, contentio tua? ubi est, mors, aculeus tuus ? Ubi est? Ecce erat, et non est. Ubi est, mors, contentio tua? Ecce mortis contentio: Non quod uolo ago. Ecce mortis contentio: Scimus quia lex spiritualis est; ego autem carnalis sum. Si ergo Apostolus de se ipso dicit; si dico, non confirmo: si Apostolus dicit, Scimus quia lex spiritualis est, ego autem carnalis sum:  mente enim spiritualis, corpore carnalis: quando totus spiritualis? Cum, Seminatur corpus animale, resurget corpus spirituale . Modo ergo quando feruet mortis contentio, non quod uolo ago: ex parte spiritualis, ex parte carnalis; ex parte meliore spiritualis, ex parte inferiore carnalis. Adhuc confligo, nondum uici: magnum mihi est non uinci. Non quod uolo, hoc ago; quod odi, illud facio. Quid facis? Concupisco. Etsi concupiscentie non consentio, etsi post concupiscentias meas non eo; tamen adhuc concupisco: et utique etiam in ipsa parte ego sum.



CAPUT uII.

9. Idem carnalis simul et spiritualis. Non enim ego in mente, et alius in carne. Sed quid? Igitur ipse ego: quia ego in mente, ego in carne. Non enim due nature contrarie, sed ex utraque unus homo: quia unus Deus, a quo factus est homo. Igitur ipse ego, ego ipse, mente seruio legi Dei, carne autem legi peccati. Mente non consentio legi peccati: sed tamen nollem esset in membris meis lex ulla peccati. Quia ergo nollem, et tamen est; non quod uolo ago: quia concupisco, et nolo, non quod uolo ago; sed quod odi, illud facio. Quid odi? Concupiscere. Odi concupiscere, et tamen ago illud carne, non mente: Quod odi, illud facio.

10. Consentiens cum lege.---Si autem quod nolo, illud facio; consentio legi, quoniam bona est. Quid est hoc, Si quod nolo, illud facio; consentio Legi, quoniam bona est? Consentires legi, si quod uellet faceres: facis quod lex odit, quomodo consentis legi? Prorsus, Si quod nolo, hoc facio; consentio legi, quoniam bona est. Quomodo? Quia iubet lex, Non concupisces, Quid uolo ego? non concupiscere? uolendo quod uult lex, consentio legi, quoniam bona est. Si diceret lex, Non concupisces, et ego uellem concupiscere; non consentirem legi, et omnino ab illa uoluntatis peruersitate diuersus existerem. Dicente enim lege, Non concupisces, et ego uellem concupiscere; non consentio legi Dei. Quid modo? quid dicis, o lex? Non concupisces. Et ego nolo concupiscere, et ego nolo; quod non uis, nolo: ideo consentio, quia quod non uis, nolo. Non implet legem infirmitas mea: sed Legem laudat uoluntas mea. Ergo si quod nolo, hoc ago; ideo consentio legi, quia nolo quod non uult, non quia ago quod nolo. Ipsum enim agere concupiscere est, non concupiscentie consentire: ne aliquis iam in Apostolo peccandi sibi querat exemplum, et det malum exemplum. Non quod uolo ago. Quid enim lex dicit? Non concupisces. Et ego nolo concupiscere, et tamen concupisco; quamuis concupiscentie mee assensum non prebeam, quamuis post eam non eam. Resisto enim, auerto mentem, nego arma, teneo membra; et tamen fit in me quod nolo. Quod non uult lex, nolo cum lege; quod non uult, nolo: ergo consentio legi.



CAPUT uIII.

11. Ignorare peccatum. Sed quia ego sum in carne, ego sum in mente; sed magis ego sum in mente, quam in carne. Quia enim ego sum in mente, ego sum in regente: mens enim regit, caro regitur: et magis sum ego in eo quo rego, quam in eo in quo regor. Quia ergo magis ego in mente: Nunc autem iam non ego operor illud. Nunc autem, quid est?  Nunc autem, iam redemptus, qui fui antea sub peccato uenumdatus, iam accepta gratia Saluatoris, ut mente condelecter legi Dei, non ego operor illud, sed quod habitat in me peccatum. Scio enim quia non habitat in me. Iterum ergo in me: audi quod sequitur, hoc est in carne mea bonum. uelle enim mihi adiacet. Scio. Quid scis? Quia non habitat in me, hoc est in carne mea, bonum. Iamdudum dixeras, Quod operor, ignoro. Si ignoras, quomodo scis? Modo dicis, Ignoro; modo dicis, Scio: ego quomodo intelligam, nescio. An hoc est quod intelligo? Ubi enim ait, Quod operor, ignoro; dixit ignoro, non approbo, non accepto, non mihi placet, non consentio, non laudo. Non enim et Christus eos ignorabit, quibus dicturus est, Non noui uos . Prorsus etiam hoc intelligo, Quod enim operor, ignoro: quia quod non facio, ignoro. Non enim ego operor illud, sed id quod in me habitat peccatum. Ideo ignoro: quia non ego facio, sicut dictum est de Domino, Eum qui non nouerat peccatum . Quid est, non nouerat? Ergo non nouerat quod arguebat? non nouerat quod puniebat? Si ergo non nouerat quod puniebat, iniuste puniebat. Quia uero iuste puniebat, nouerat quod puniebat. Et tamen peccatum non nouerat, quia peccatum non fecerat. Quod enim operor, ignoro: non enim quod uolo ago; sed quod odi, illud facio. Si autem quod nolo, hoc facio; consentio legi, quoniam bona est. Nunc autem, accepta iam gratia, non ego operor illud: libera est mens, caro captiua. Non ego operor illud, sed id quod in me habitat peccatum. Scio enim quia non habitat in me, hoc est in carne mea, bonum.



CAPUT IX.

12. Perficere legem in hac uita sanctis non conceditur.---uelle enim adiacet mihi, perficere autem bonum non adiacet. Adiacet uelle, perficere non adiacet. Non dixit, facere; sed, perficere. Non enim nichil facis. Rebellat concupiscentia, et non consentis; delectat uxor aliena, et non annuis, mentem auertis, in secretarium mentis intras. uides foris strepentem concupiscentiam, profers aduersus eam sententiam, mundans conscientiam. Nolo, inquis, non facio. Puta quia delectat, non facio, habeo cui condelecter. Condelector enim legi Dei secundum interiorem hominem. Quid tu de carne tua tumultuaris? Quid delectationes stultas, temporales fluxas, uanas, noxias, tumultuose suggeris, et eas quasi garrula mihi narras? Narrauerunt mihi iniusti delectationes. Inde est et ista concupiscentia. Narrat mihi delectationes, sed non sicut lex tua, Domine . Condelector enim legi Dei: non de me, sed de gratia Dei. Tu concupiscentia in carne tumultuaris, mentem tibi non subdis. In Deo sperabo; non timebo quid faciat mihi caro . Me, me, hoc est, mente non consentiente, tumultuatur caro. In Deo, inquit, sperabo; non timebo quid faciat mihi caro. Sicut nec aliena, ita nec mea. Qui ergo in se hec agit, nichil facit? Multum facit: magnum est quod facit, sed tamen non perficit. Quid est enim perficere? Ubi est, mors, contentio tua? Ergo, uelle adiacet mihi, perficere autem bonum non.

13. Idem tractatur argumentum.---Non enim quod  uolo, facio bonum; sed quod nolo malum, hoc ago. Et repetit, Si autem quod nolo ego, hoc facio, id est, concupisco; iam non ego operor illud, sed id quod in me habitat peccatum. Inuenio ergo legem mihi uolenti facere bonum. Bonum [1 1Kb] inuenio legem; bonum est lex, bonum aliquid est lex. Unde probo? Quia implere uolo. Inuenio ergo legem mihi uolenti facere bonum; quoniam mihi malum adiacet. Et hoc mihi. Non enim caro non mea, aut de alia substantia caro, aut de alio principio caro, aut anima ex Deo, et caro de gente tenebrarum. Absit. Languor repugnat sanitati. Semiuiuus iacet in uia , curatur adhuc, sanantur omnes languores eius . Non quod uolo ago; sed quod odi, illud facio. Si autem quod nolo ego, illud facio; inuenio ergo legem uolenti mihi facere bonum, quoniam mihi malum adiacet. Quod malum?



CAPUT X.

14. Idem tractatur argumentum.---Condelector enim legi Dei secundum interiorem hominem. uideo aliam legem in membris meis, repugnantem legi mentis mee, et captiuum me ducentem in lege peccati, que est in membris meis: captiuum, sed ex carne; captiuum, sed ex parte. Nam mens repugnat, et condelectatur legi Dei. Sic enim intelligere debemus, si de se ipso Apostolus loquitur. Iam ergo si mens non consentit peccato titillanti, suggerenti, blandienti; si mens non consentit, quoniam habet alias interius delectationes suas, delectationibus carnis ex nulla parte conferendas: si ergo non consentit, et est in me quiddam mortuum, et quiddam uiuum [2 1Kb] , mors adhuc contendit, sed mens uiua non consentit. Numquid ipsa mors non est in te? Numquid illud quod mortuum est, non pertinet ad te? Adhuc tibi est contentio. Quid etiam inde sperandum est?

15. Idem tractatur argumentum.---Miser ego homo: etsi non in mente, tamen in carne miser homo. Non enim in mente homo, et in carne non homo. Quis enim unquam carnem suam odio habuit ? Miser ego homo, quis me liberabit de corpore mortis huius? Quid est hoc, fratres? Quasi carere uult corpore. Quid festinas? Si tantum ibi est intentio tua, ut corpore careas; mors quandoque uentura est, et te ab isto corpore mortis dies adueniens ultimus procul dubio liberabit. Quid est quod pro magno gemis? Quid est quod dicis, Quis me liberabit? Mortalis loqueris, moriturus loqueris. Separatio mentis a carne quandoque uentura est: propter breuitatem uite nunquam longe est; propter quotidianos casus quando sit, nescis. Ergo siue festines, siue tardes, omnis uita humana breuis est: quid pro magno gemis, et dicis, Quis me liberabit de corpore mortis huius?



CAPUT XI.

16. In resurrectione soli iusti liberantur de corpore mortis. Et adiungit: Gratia Dei per Iesum Christum Dominum nostrum. Pagani enim qui non habent gratiam Dei per Iesum Christum Dominum nostrum, non morientur? non quandoque die ultimo a carne soluentur? non illo die a corpore mortis huius liberabuntur? Tu quid est quod pro magno  gratie Dei per Iesum Christum Dominum nostrum uis tribuere, quia de corpore mortis huius liberaberis? Respondet tibi Apostolus, si sensum eius cepimus, imo quia Domino adiuuante, sine dubio cepimus; respondet tibi Apostolus, et dicit: Scio quid loquar. Paganos dicis liberari a corpore mortis huius, quia ueniet dies ultimus uite huius, et soluentur ad tempus a corpore mortis huius. ueniet et dies, quando omnes qui sunt in monumentis audient uocem eius; et procedent qui bona fecerunt, in resurrectionem uite: ecce liberati a corpore mortis huius. Qui mala fecerunt, in resurrectionem iudicii : ecce redierunt ad corpus mortis huius. Corpus mortis huius redit ad impium, nec inde aliquando soluetur. Tunc non erit uita eterna, sed mors eterna, quia pena eterna.



CAPUT XII.

17. Corpus sanctorum post resurrectionem immortale. Tu autem, o Christiane, roga quantum potes, exclama et dic: Miser ego homo, quis me liberabit de corpore mortis huius? Respondetur tibi: securus efficeris, non de te, sed de Domino tuo; securus efficeris de pignore tuo. Spera cum Christo regnum Christi, iam pignus tenes sanguinem Christi. Dic, dic, Quis me liberabit de corpore mortis huius? ut respondeatur tibi, Gratia Dei per Iesum Christum Dominum nostrum. Non enim sic liberaberis de corpore mortis huius, ut hoc corpus non habeas. Habebis, sed iam non mortis huius. Ipsum erit, sed non ipsum erit. Ipsum erit, quia ipsa caro erit: non ipsum erit, quia mortale non erit. Sic, sic liberaberis a corpore mortis huius, ut mortale hoc induat immortalitatem, et corruptibile hoc induat incorruptionem. A quo? per quem? Gratia Dei, per Iesum Christum Dominum nostrum. Quia per unum hominem mors, et per unum hominem resurrectio mortuorum. Sicut in Adam omnes moriuntur: inde est quod gemis. In Adam omnes moriuntur: inde est quod gemis, inde est quod cum morte confligis, inde est corpus mortis huius. Sed sicut in Adam omnes moriuntur, sic et in Christo omnes uiuificabuntur . uiuificatus [1 1Kb] accepto corpore immortali, ubi dicas, Ubi est, mors, contentio tua? liberatus eris a corpore mortis huius: non tamen uirtute tua, sed gratia Dei per Iesum Christum Dominum nostrum. Conuersi ad Dominum, etc.



SERMO CLu [* 1Kb]  . De uerbis Apostoli, Rom. uIII, 1-11, Nulla ergo condemnatio est nunc his qui sunt in Christo Iesu, etc., Contra Pelagianos  . Habitus in basilica SS. Martyrum Scillitanorum.



CAPUT PRIMUM.

1. Concupiscentia cur uocetur  peccatum. Peccatum quomodo regnum amittit. Hesterna lectio sancti Apostoli eo usque terminata est, ubi dictum est: Igitur ipse ego mente seruio legi Dei, carne autem legi peccati. In qua conclusione demonstrauit Apostolus, ad hoc se dixisse que supra dixerat, Iam non ego operor illud, sed id quod in me habitat peccatum ; quia non mente operabatur consentiendo, sed carne concupiscendo. Hoc enim peccati nomine appellat, unde oriuntur cuncta peccata, id est, ex carnali concupiscentia. Quidquid enim est peccatorum in dictis, in factis, in cogitationibus, non exoriuntur nisi ex mala cupiditate, non exoriuntur nisi ex illicita delectatione. Huic ergo illicite delectationi si resistamus, si non consentiamus, si membra uelut arma non ministremus; non regnat peccatum in nostro mortali corpore. Peccatum enim ante regnum perdit, et sic perit. In hac ergo uita, quantum ad sanctos attinet, regnum perdit, in alia perit. Hic enim regnum perdit, quando post concupiscentias nostras non imus: ibi autem perit, quando dicetur, Ubi est, mors, contentio tua?



CAPUT II.

2. Quomodo in sanctis nulla hic damnatio. Ergo cum dixisset Apostolus, Mente seruio legi Dei, carne autem legi peccati; non dando membra committendis iniquitatibus, sed tantum concupiscendo, nec tamen illicite concupiscentie manus dando: ergo cum dixisset, Mente seruio legi Dei, carne autem legi peccati; subiecit et ait, Nulla ergo condemnatio est nunc his qui sunt in Christo Iesu . His qui sunt in carne condemnatio est: his qui sunt in Christo Iesu nulla condemnatio est. Ne putares hoc postea futurum, ideo addidit, nunc. Postea illud exspecta, ut nec concupiscentia sit in te, contra quam contendas, cum qua confligas, cui non consentias, quam frenes et domes: post exspecta, quia nec ipsa erit. Si enim quod nobiscum contendit ex mortali corpore etiam postea erit; Ubi est, mors, contentio tua? falsum erit. Quid ergo postea futurum sit, sciamus [1 1Kb] . Tunc enim fiet sermo qui scriptus est, Absorpta est mors in uictoriam. Ubi est, mors, contentio tua? ubi est, mors, aculeus tuus? Aculeus enim mortis est peccatum; uirtus autem peccati, lex . Quia ex prohibibitione auctum est desiderium, non exstinctum. Lex peccato dedit uirtutem, tantummodo per litteram iubendo, non per spiritum subueniendo. Ergo tunc non erit hoc, sed quid nunc? Quid sit nunc, queris? Quod et paulo ante dixit: Nunc autem iam non ego operor illud: et ibi nunc. Quid est, non ego operor illud? Non consentio, non annuo, non decerno, semper mihi displicet: membra mea teneo. Et magnum est hoc: cum sit ex carne concupiscentia, et ad carnem pertineant corporis membra, quando non regnat peccatum, id est, carnis concupiscentia; plus habet iuris mens ad tenenda membra carnis, ne dentur in arma iniquitatis, quam ipsa concupiscentia carnis ad mouenda membra carnis. Itaque concupiscentia est carnis, et membra carnis: mens tamen quia dominatum habet: si tamen desuper adiuuetur, ne cum ei multum  contar Dei gratiam damus, non regem, sed tyrannum faciamus: tantum ergo ualet mens, sic regit cum regitur, ut de membris ipsius carnis, contra concupiscentiam carnis ipsius, possit agere quod ait Apostolus, Non ergo regnet peccatum in uestro mortali corpore, ad obediendum desideriis eius; nec exhibeatis membra uestra arma iniquitatis peccato .



CAPUT III.

3. A lege peccati nemo liber nisi per gratiam.---Nulla ergo condemnatio est nunc his qui sunt in Christo Iesu. Non sint solliciti, si concupiscentiis illicitis titillantur: non sint solliciti, quod uidetur adhuc esse lex in membris repugnans legi mentis. Nulla enim condemnatio est. Sed quibus? etiam nunc quibus? Qui sunt in Christo Iesu. Et ubi est illa sententia, de qua dicebat paulo ante. uideo aliam legem in membris meis repugnantem legi mentis mee, et captiuantem me in lege peccati que est in membris meis ? Sed me dicebat ex carne, non ex mente. Ubi ergo illa lex, si nulla condemnatio est his qui sunt in Christo Iesu? Lex enim spiritus uite in Christo Iesu. Lex enim, non illa in monte Sina per litteram: Lex enim, non illa in uetustate littere; sed Lex spiritus uite in Christo Iesu, liberauit te a lege peccati et mortis. Ut enim condelecteris legi Dei secundum interiorem hominem, unde haberes, nisi lex spiritus uite in Christo Iesu liberaret te a lege peccati et mortis? Ideo, mens humana, ne tibi tribuas, ne multum superbias; imo ne omnino superbias, o mens humana, quod non consentis desideriis carnis, quod lex peccati non te de arce deponit: Lex spiritus uite in Christo Iesu liberauit te a lege peccati et mortis. Non te illa lex liberauit, de qua supra dictum est, Ut seruiamus in nouitate spiritus, et non in uetustate littere . Quare illa non liberauit? Nonne et ipsa digito Dei scripta est? Nonne digitus Dei Spiritus sanctus intelligitur? Lege Euangelium, et uide quia ubi dicit unus euangelista, Domino dicente, Si ego in Spiritu Dei eiicio demonia ; alius dicit, Si ego in digito Dei eiicio demonia . Si ergo et lex illa digito Dei scripta est, hoc est, Spiritu Dei; quo Spiritu uicti magi Pharaonis dixerunt, Digitus Dei est hic : si ergo et ipsa, imo cum et ipsa Spiritu Dei, hoc est, digito Dei conscripta sit, quare non de illa dicitur, Lex enim spiritus uite in Christo Iesu?



CAPUT Iu.

4. Lex peccati et mortis quenam. Lex Moysi cur data. Lex enim mortis non ipsa dicitur, lex peccati et mortis non illa lex dicitur que data est in monte Sina. Lex peccati et mortis illa dicitur de qua gemens ait, uideo aliam legem in membris meis, repugnantem legi mentis mee. Sed illa lex, ipsa est que dicta est, Itaque lex quidem sancta, et mandatum sanctum, et iustum, et bonum. Et subiecit, Quod ergo bonum est, mihi factum est mors? Absit. Sed peccatum ut appareat peccatum, per bonum mihi operatum est mortem; ut fiat supra modum peccator aut peccatum per mandatum. Quid est, supra modum? Ut addatur preuaricatio. Data est ergo lex illa, ut inueniretur infirmitas. Parum est hoc, non solum ut inueniretur, sed etiam ut augeretur, et uel sic medicus quereretur.  Si enim leuis morbus esset, contemneretur: si morbus contemneretur, medicus non quereretur: si medicus non quereretur, morbus non finiretur. Ideo ubi abundauit peccatum, superabundauit gratia : que deleuit cuncta peccata que inuenit, et ad non peccandum uoluntati nostre conanti adiutorium subministrauit; ut ipsa uoluntas nostra non in se ipsa, sed in Deo laudaretur. In Deo enim laudabimur tota die : et, In Domino laudabitur anima mea; audiant mites, et iucundentur . Audiant mites: nam superbi et litigiosi non audiunt. Ergo quare non ipsa est Lex digito Dei scripta, que dat adiutorium hoc gratie, de qua loquimur? Quare? Quia in tabulis lapideis scripta est, non in tabulis cordis carnalibus .



CAPUT u.

5. ueteris ac noue Legis concordia. Denique, fratres mei, in magno mysterio uidete concordiam, uidete distantiam; concordiam Legis, distantiam plebis. Celebratur Pascha in ueteri populo, sicut nostis occisione agni cum azymis: ubi occisio ouis Christum significat, azyma autem nouam uitam, hoc est, sine uetustate fermenti. Unde nobis Apostolus dicit: Expurgate uetus fermentum, ut sitis noua conspersio, sicut estis azymi: Pascha enim nostrum immolatus est Christus . Celebratum est ergo Pascha in illo ueteri populo, nondum in luce fulgente, sed in umbra significante celebratum est: et post quinquaginta dies a celebratione Pasche, sicut computans inueniet qui uoluerit, datur Lex in monte Sina, scripta digito Dei. uenit uerum Pascha, immolatur Christus: transitum facit a morte ad uitam. Transitus enim interpretatur hebraice Pascha: quod expressit euangelista dicens, Cum autem ueniret hora ut transiret iehsu de hoc mundo ad Patrem . Celebratur ergo Pascha, resurgit Dominus, facit transitum a morte ad uitam, quod est Pascha; et numerantur quinquaginta dies, et uenit Spiritus sanctus, digitus Dei.



CAPUT uI.

6. Legum earumdem differentia. Sed uidete ibi quomodo, et hic quomodo. Ibi plebs longe stabat, timor erat, amor non erat. Nam usque adeo timuerunt, ut dicerent ad Moysen: Loquere tu ad nos, et non nobis loquatur Dominus, ne moriamur. Descendit ergo, sicut scriptum est, Deus in Sina in igne; sed plebem longe stantem territans, et digito suo scribens in lapide , non in corde. Huc autem quando uenit Spiritus sanctus, congregati erant fideles in unum: nec in monte terruit, sed intrauit in domum. De celo quidem factus est subito sonus, quasi ferretur flatus uehemens: sonuit, sed nullus expauit. Audisti sonum, uide et ignem; quia et in monte utrumque erat, et ignis et sonitus; sed illic etiam fumus, hic uero ignis serenus. uise sunt enim illis, inquit Scriptura, lingue diuise, uelut ignis. Numquid de longinquo territans? Absit. Nam insedit super unumquemque eorum, et ceperunt linguis loqui, sicut Spiritus dabat eis pronuntiare . Audi linguam loquentem, et intellige Spiritum, non in lapide, sed in corde scribentem.  Lex ergo spiritus uite, scripta in corde, non in lapide; in Christo Iesu, in quo celebratum est uerissimum Pascha; liberauit [1 1Kb] te a lege peccati et mortis. Nam ut noueris ipsam esse distantiam euidentissimam ueteris et noui Testamenti; unde et dicit Apostolus. Non in tabulis lapideis, sed in tabulis cordis carnalibus . Dominus apud prophetam dicit, Ecce dies ueniunt, dicit Dominus, et consummabo super domum Iacob testamentum nouum, non secundum testamentum quod constitui patribus eorum, in die qua apprehendi manum eorum, et duxi eos de terra Aegypti. Deinde ipsam differentiam euidenter ostendens: Dans, inquit, leges meas in cordibus eorum; in cordibus, inquit, eorum superscribam eas. . Si ergo scribatur lex Dei in corde tuo, non foris terreat, sed intus mulceat; tunc Lex spiritus uite in Christo Iesu liberauit te a lege peccati et mortis.



CAPUT uII.

7. Legis infirmitas ex carne. Christus in similitudine carnis peccati.---Quod enim impossibile erat Legis. Hoc enim sequitur in lectione Apostoli, Quod impossibile erat Legis. Et ne ipsa culparetur, quid subiunxit? In quo infirmabatur per carnem. Lex enim iubebat, et non implebat; quia caro, ubi non erat gratia, inuictissime resistebat. Et lex infirmabatur per carnem: quia lex spiritualis est; ego autem carnalis sum. Quomodo ergo lex mihi opitularetur iubens per litteram, et non dans gratiam? Infirmabatur per carnem. Quid fecit Deus, cum hoc impossibile esset legis, et infirmaretur per carnem? Deus Filium suum misit. Per quid infirmabatur lex, et propter quid erat hoc impossibile legis? Infirmabatur per carnem. Quid ergo Deus? Contra carnem misit carnem: imo etiam pro carne misit carnem. Peccatum enim carnis occidit, carnis substantiam liberauit. Misit Deus Filium suum in similitudinem carnis peccati. In carne quidem uera, sed non in carne peccati. Quid autem, in similitudinem carnis peccati? Id est, ut esset caro, uera caro. Et unde similitudo carnis peccati? Quia de peccato mors: mors est utique in omni carne peccati; de qua dicit Apostolus, Ut euacuaretur corpus peccati . Quia ergo mors est in omni carne peccati: sed utrumque ibi est, et mors et peccatum in carne cetera. In carne peccati et mors est, et peccatum: in similitudine carnis peccati mors erat, et peccatum non erat. Si enim caro peccati esset, et merito peccati penam mortis lueret, non diceret ipse Dominus, Ecce uenit princeps mundi, et in me nichil inueniet . Quare ergo me occidit? Quia que non rapui, tunc exsoluebam . Prorsus quod fecit de tributo, hoc fecit de morte. Exigebatur tributum, didrachma: Quare, inquit, tu et discipuli tui non redditis tributum? uocauit ad se Petrum, et ait ei: Reges mundi a quibus exigunt tributum? a filiis suis, an ab alienis? Responsum est: Ab alienis. Ergo, inquit, liberi sunt filii. Tamen ne scandalizemus eos, uade ad mare, mitte hamum, et qui primus surrexerit, id est, primogenitus a mortuis;  aperi, inquit, os eius, et inuenies ibi staterem, id est, duas didrachmas, quatuor drachmas: quia didrachma, id est, due drachme, in caput exigebatur. Inuenies ibi staterem, hoc est, quatuor drachmas, da eis pro me et te . Quid est, Pro me et te? Ipse Christus, Petrus, Ecclesia Christi, Ecclesie quatuor Euangelia. Mysterium latebat: Christus tamen tributum non debitum persoluebat. Sic persoluit et mortem: non debebat, et persoluebat. Ille nisi indebitum solueret, nunquam nos a debito liberaret.



CAPUT uIII.

8. Christus peccatum factus.---Quod ergo impossibile erat Legis, que faciebat preuaricatorem, quia nondum mens conuicta quesierat Saluatorem; in quo infirmabatur per carnem, misit Deus Filium suum in similitudinem carnis peccati, et de peccato damnauit peccatum in carne. Quomodo ergo non habebat peccatum, si de peccato damnauit peccatum? Iam aliquando exposuimus uobis hoc  : sed qui meminerunt, recognoscant; qui non audierunt, audiant; qui obliti sunt, recolant. Peccatum uocabatur in Lege sacrificium pro peccato. Assidue Lex hoc commemorat: non semel, non iterum, sed sepissime peccata dicebantur sacrificia pro peccatis. Tale peccatum erat Christus. Quid enim dicamus? Peccatum habebat? Absit. Peccatum non habebat, et peccatum erat. Peccatum erat, dixi, secundum illam intelligentiam, quia sacrificium pro peccato. Audi quia hoc modo peccatum erat, ipsum Apostolum audi. De illo loquens ait: Eum qui non nouerat peccatum. Ipsam sententiam uobis exponebam, quando ista dicebam: Eum, inquit, qui non nouerat peccatum, id est, Dominum nostrum Iesum Christum, Deus Pater eum qui non nouerat peccatum, pro nobis peccatum fecit : eum ipsum Christum qui non nouerat peccatum, Deus pater pro nobis peccatum fecit, ut nos simus iustitia Dei in ipso. uidete duo, iustitia Dei non nostra; in ipso, non in nobis. Inde illi magni sancti, de quibus dicit Psalmus, Iustitia tua sicut montes Dei. Et quasi diceretur in ipso Psalmo, ubi dictum est, Iustitia tua: non enim iustitia eorum, sed, Iustitia tua uelut montes Dei: Leuaui enim oculos meos in montes, unde ueniet auxilium mihi; sed non a montibus: Auxilium enim meum a Domino; qui fecit celum et terram : ergo cum dixisset, Iustitia tua sicut montes Dei; quasi quereretur, Utquid ergo alii nascuntur [1 1Kb] qui non pertinent ad iustitiam Dei? subiecit, Iudicia tua sicut multa abyssus . Quid est, sicut multa abyssus? Altum est, impenetrabile est, inaccessum est humane intentioni. Diuitie enim Dei inscrutabiles: inscrutabilia iudicia eius, inuestigabiles uie eius . Ergo et hic, Misit Deus Filium suum, propter prescitos, et predestinatos, uocandos, iustificandos, glorificandos: ut montes  Dei dicant, Si Deus pro nobis, quis contra nos ? Misit Deus Filium suum in similitudinem carnis peccati, et de peccato damnauit peccatum in carne, ut iustitia legis impleretur in nobis. Non implebatur per se, impleta est per Christum. Non enim uenit legem soluere, sed implere .



CAPUT IX.

9. Ambulare secundum carnem et secundum Spiritum. Iustitia legis quomodo nunc impletur. Sed quomodo iustitia legis impleretur in nobis, uel quomodo impletur nobis, uel quibus nobis? uis audire in quibus nobis? Qui non secundum carnem ambulamus, sed secundum spiritum. Quid est, secundum carnem ambulare? Carnalibus concupiscentiis consentire. Quid est, secundum spiritum ambulare? Adiuuari spiritu in mente, et concupiscentiis carnis non obedire. Sic ergo impletur in nobis lex, impletur in nobis iustitia Dei. Modo interim impletur, Post concupiscentias tuas non eas . Post concupiscentias tuas, cum audis, illicitas accipe. Post concupiscentias tuas non eas, debet impleri ex uoluntate nostra adiuta gratia Dei; debet impleri, Post concupiscentias tuas non eas. Quidquid enim illa concupiscentia carnis egit in nobis preteritorum peccatorum, siue in factis, siue in dictis, siue in cogitationibus; totum deletum est sacro Baptismate: omnia debita deleuit una indulgentia. Restat ergo cum carne conflictus: quia deleta est iniquitas, sed manet infirmitas. Inest, titillat delectatio illicite concupiscentie: pugna, resiste, noli consentire; et impletur hic, Post concupiscentias tuas non eas: quia et si quando subrepunt, et usurpant sibi oculum, aurum, linguam, uolaticam cogitationem, nec sic desperemus de salute nostra. Ideo quotidie dicimus, Dimitte nobis debita nostra . Iustitia, inquit, legis impleretur in nobis.



CAPUT X.

10. Prudentia carnis et spiritus. Sed in quibus nobis? Qui non secundum carnem ambulamus, sed secundum spiritum. Qui enim secundum carnem sunt, que carnis sunt sapiunt; qui autem secundum spiritum, que sunt spiritus. Prudentia enim carnis mors est: prudentia autem spiritus uita et pax. Prudentia enim carnis inimica in Deum. Legi enim Dei non est subiecta: neque enim potest. Quid est, neque enim potest? Non homo non potest, non anima non potest, non denique ipsa caro, quia Dei creatura, non potest: sed prudentia carnis non potest, uitium non potest, non natura. Quomodo si diceres, Claudicatio recte ambulationi non est subiecta: neque enim potest. Pes potest, sed claudicatio non potest. Tolle claudicationem, et uidebis rectam ambulationem. Sed quamdiu claudicatio est, non potest: sic quamdiu prudentia carnis est, non potest. Non sit prudentia carnis, et homo potest. Prudentia spiritus uita et pax. Quod ergo ait, Prudentia carnis inimica in Deum, noli sic accipere, quasi inimica ista possit ledere Deum. Resistendo inimica est, non occidendo. Illi autem nocet, in quo est prudentia carnis: quia uitium nature nocet, in qua natura inest. Medicina autem ideo inuenta est, ut pellatur uitium, et sanetur  natura. uenit ergo Saluator ad genus humanum, nullum sanum inuenit, ideo magnus medicus uenit.

11. Manicheorum error. Hoc propterea dixit, quia Manichei uolentes aliam contra Deum inducere naturam mali, aliquantum de hoc Apostoli testimonio errorem suum existimant adiuuari, et putant quasi naturaliter dictum, quia dictum est, non potest, inimica est in Deum: Legi enim Dei non est subiecta, neque enim potest: et non attenderunt non de carne dictum esse, non potest: non de homine dictum esse, non potest; non de anima dictum esse, non potest; sed de prudentia carnis. Prudentia ista uitium est.



CAPUT XI.

uis nosse quid est, sapere secundum carnem? Mors est. Sed ille ipse unus homo, eademque natura a Domino Deo uero et bono condita, heri sapiebat secundum carnem, hodie sapit secundum spiritum: expulsum est uitium, sanata est natura. Nam quamdiu esset prudentia illa carnis, omnino legi Dei subiecta esse non posset. Quamdiu enim inest per uitium claudicatio, nullo modo potest esse recta ambulatio. Sanato aurem uitio, reparata est natura. Fuistis aliquando tenebre; nunc autem lux in Domino .

12. In carne non esse. uidete ergo quid sequitur: Qui autem in carne sunt; id est, qui in carne confidunt, qui concupiscentias suas sequuntur, qui in his habitant, qui earum uoluptatibus oblectantur, qui in earum delectationibus beatam felicemque uitam constituunt, ipsi sunt in carne; Deo placere non possunt. Non enim sic dictum est, Qui autem in carne sunt, Deo placere non possunt; quasi dictum esset, In hac uita cum sunt homines, Deo placere non possunt. Ergo non placuerunt sancti Patriarche? Ergo non placuerunt sancti Prophete? Ergo non placuerunt sancti Apostoli? Non placuerunt sancti martyres, qui antequam corpus deponerent patiendo, Christum confitendo, non solum uoluptatem contemnebant, sed dolores quoque patientissime perferebant? Placuerunt, sed in carne non fuerunt. Portabant carnem, non portabantur a carne. Iam enim paralytico dictum erat, Tolle grabatum tuum . Qui ergo in carne sunt, quemadmodum dixi, quemadmodum iam exposui, non in hoc seculo uiuendo, sed carnis concupiscentiis consentiendo, Deo placere non possunt.



CAPUT XII.

13. Non in carne, sed in spiritu esse. Denique audite ipsum, questionem sine ulla dubitatione soluentem. uiuens [1 1Kb] utique in hoc corpore loquebatur: et tamen adiunxit, uos autem non estis in carne. Putas, est aliquis hic in nobis, cui dictum est? Ecce populo Dei dixit, Ecclesie dixit: Romanis quidem scribebat; sed uniuerse Christi Ecclesie dixit; sed tritico dixit, non palee; masse dixit latenti, non stipule apparenti. Unusquisque in corde suo agnoscat. Nos auribus loquimur, conscientias non uidemus: tamen secundum ea que superius locuti sumus, existimo in nomine Christi esse in plebe  Christi quibus dictum est, uos autem non estis in carne, sed in Spiritu: si tamen Spiritus Dei habitat in uobis. Non estis in carne, quia non facitis opera carnis consentiendo concupiscentiis carnis; sed estis in Spiritu, quia secundum interiorem hominem condelectamini legi Dei: et hoc est, Si tamen Spiritus Dei habitat in uobis. Nam si de spiritu uestro presumitis, adhuc in carne estis. Si ergo non estis in carne, ut in Spiritu Dei sitis; tunc enim in carne non estis. Nam si recedat Spiritus Dei, pondere suo spiritus hominis reuoluitur in carnem, redit ad facta carnalia, redit ad concupiscentias seculares: et erunt illius hominis peiora nouissima quam erant prima . Sic ergo habete liberum arbitrium, ut imploretis auxilium. Non estis in carne, et hoc ex uiribus uestris? Absit. Unde ergo?



CAPUT XIII.

Si tamen Spiritus Dei habitat in uobis. Si quis autem Spiritum Christi non habet, hic non est eius. Non ergo se extendat, non se iactet, non sibi arroget uirtutem propriam, egena et uitiata natura. O humana natura! o Adam, quando sanus eras, non stetisti, et tuis uiribus surrexisti? Si quis Spiritum Christi non habet: ipse enim Spiritus Dei, qui Spiritus Christi; et Patris est enim et Filii: Si quis Spiritum Christi non habet, non se fallat, hic non est eius.

14. De carne quid sperandum. Ecce, adiuuante ipsius misericordia, Spiritum Christi habemus: ex ipsa dilectione iustitie [1 1Kb] , integra fide, catholica fide, Spiritum Dei nobis inesse cognoscimus. Sed quid de carne illa mortali? Quid de lege in membris nostris repugnante legi mentis? Quid de illo gemitu, Miser ego homo? Audi, Si autem Christus in uobis, corpus quidem mortuum est propter peccatum, spiritus autem uita est propter iustitiam. Ergo de corpore mortuo propter peccatum, iam desperandum est? Nulla spes est? Sic dormit, ut non adiiciat ut resurgat . Absit. Corpus quidem mortuum est propter peccatum, spiritus autem uita est propter iustitiam. Remansit tristitia de nostro corpore. Nemo autem carnem suam odio habuit . uidemus quam sollicite curetur sepultura mortuorum. Corpus quidem mortuum est propter peccatum, spiritus autem uita est propter iustitiam. Iam dicebas ad consolationem, uellem quidem et corpus meum esset in uita: sed quia non potest, sit uel spiritus meus, sit uel anima mea. Exspecta, noli esse sollicitus.



CAPUT XIu.

15. Carnis restitutio et immortalitas piis promissa.---Si enim Spiritus eius qui suscitauit Iesum a mortuis, habitat in uobis; qui suscitauit Christum Iesum a mortuis, uiuificabit et mortalia corpora uestra, Quid timetis? Quid etiam pro ipsa carne solliciti estis? Capillus capitis uestri non peribit . Adam peccando damnauit in mortem corpora uestra; sed iehsu, si est Spiritus eius in uobis, uiuificabit et mortalia corpora uestra; quia suum sanguinem dedit pro salute uestra. Promissum reddi dubitas,  qui tale pignus tenes? sic ergo, homo, non erit mortis illa contentio, sic implebitur quod dictum est, Miser ego homo, quis me liberabit de corpore mortis huius ? Quia Christus iehsu, si Spiritus eius habitat in uobis, uiuificabit et mortalia corpora uestra. Sic liberaberis de corpore mortis huius, non corpus non habendo, uel alterum habendo; sed non ulterius moriendo. Si enim non adderet, mortis huius, et diceret, Quis me liberabit de corpore? forte suggereretur error cogitationi humane, et diceretur: uides quia non uult Deus nos esse cum corpore? De corpore, inquit, mortis huius. Mortem tolle, et bonum est corpus. Detrahatur mors nouissima inimica, et erit mihi in eternum caro mea amica. Nemo enim unquam carnem suam odio habuit. Etsi spiritus concupiscit contra carnem, et caro concupiscit aduersus spiritum ; etsi modo rixa est in ista domo, maritus litigans, non perniciem, sed concordiam querit uxoris. Absit, fratres mei, absit ut spiritus concupiscendo contra carnem oderit carnem. uitia carnis odit, prudentiam carnis odit, contentionem mortis odit. Corruptibile hoc induat incorruptionem, et mortale hoc induat immortalitatem; seminetur corpus animale, resurgat corpus spirituale ; et uidebis plenam perfectamque concordiam, uidebis creaturam laudare Creatorem. Si ergo Spiritus eius qui suscitauit Iesum a mortuis, habitat in uobis; qui suscitauit Christum a mortuis, uiuificabit et mortalia corpora uestra, propter inhabitantem Spiritum eius qui habitat in uobis: non propter merita uestra, sed propter munera sua. Conuersi ad Dominum, etc.



SERMO CLuI [* 1Kb]  . De uerbis Apostoli, Rom. uIII, 12-17, Ergo, fratres, debitores sumus non carni, ut secundum carnem uiuamus, etc. Contra Pelagianos  . Habitus in basilica Gratiani, die natali martyrum Bolitanorum.



CAPUT PRIMUM.

1. In Scripturis quedam clausa, quedam aperta. uerbi Dei altitudo exercet studium, non denegat intellectum. Si enim omnia clausa essent, nichil esset unde reuelarentur obscura. Rursus si omnia tecta essent, non esset unde alimentum perciperet anima, et haberet uires quibus posset ad clausa pulsare. In lectionibus apostolicis superioribus, quas Charitati uestre, quantum Dominus adiuuare dignatus est, exposuimus, multum laborem et sollicitudinem  passi sumus. Compatiebamur uobis, et solliciti eramus et pro nobis et pro uobis. Quantum autem existimo, adiuuit Dominus et nos et uos; et ea que prorsus difficillima uidebantur, sic per nos enodare dignatus est, ut nulla questio remaneret, que conturbet mentem piam. Impia enim mens odit etiam ipsum intellectum; et homo aliquando nimium mente peruersa timet intelligere, ne cogatur quod intellexerit facere. De talibus ait Psalmus: Noluerunt intelligere, ut bene agerent . uos autem, karissimi, quia bonum est bene sentire de uobis, exigitis intellectum, exigit Deus fructum. Intellectus enim, sicut scriptum est, bonus omnibus facientibus eum . Hoc tamen quod restat et hodie recitatum est, quamuis non habeat tantam difficultatem, quantam habuerunt superiora, que iam, ut potuimus, adiuuante Domino, transuecti sumus, desiderat tamen intentionem uestram: uelut enim conclusio fit, propter illa que dicta sunt in superioribus lectionibus, ubi laborabatur, ne forte reus constitueretur Apostolus omnium quodam modo peccatorum dicendo, Non enim quod uolo ago . Deinde ne lex uideretur aut sufficere posse homini habenti liberum arbitrium, etiamsi nullum ultra auxilium diuinum porrigeretur, aut certe frustra data fuisse crederetur, dicta est et causa quare sit lex data, quia et ipsa in adiutorium data est, sed non sicut gratia.



CAPUT II.

2. Lex cur data. Gratie medicinalis necessitas. Data est enim, sicut iam exposuimus, et tenere debetis, et uobis uehementius et diligentius nos commendare debemus; data est ut inueniret se homo, non ut morbus sanaretur, sed ut preuaricatione morbo crescente medicus quereretur . Et quis est iste medicus, nisi qui dixit: Non est opus sanis medicus, sed male habentibus . Qui ergo non confitetur Creatorem, negat superbus auctorem. Qui autem negat egritudinem suam, superfluum iudicat Saluatorem. Ergo et in natura nostra Creatorem laudemus; et propter uitium quod nobis infliximus, Saluatorem queramus. Et quomodo querimus Saluatorem? Ut det legem? Parum est: Si enim data esset lex que posset uiuificare, omnino esset ex lege iustitia. Si ergo non est data lex, que posset uiuificare, quare data est? Sequitur, et ostendit quare sit data: quia etiam sic in adiutorium data est, ne te sanum putares. Si ergo data esset lex, que posset uiuificare, omnino ex lege esset iustitia. Et quasi quereremus, Quare ergo data est? Sed conclusit, inquit, Scriptura omnia sub peccato, ut promissio ex fide Iesu Christi daretur credentibus . Quando audis promissorem, exspecta factorem. Idonea fuit humana natura per liberum arbitrium uulnerare se: sed iam uulnerata et saucia, non est idonea per liberum arbitrium sanare se. Si enim uolueris intemperanter uiuere ut egrotes, ad hoc medicum non requiris: ad labem sufficis tibi. Cum autem intemperanter agens ceperis esse egrotus, non sic potes ab egritudine liberare te, quomodo potuisti per intemperantiam te in egritudinem precipitare.  Et tamen medicus etiam sano precipit temperantiam. Bonus medicus hoc facit, non uult esse necessarius egrotanti. Sic etiam Dominus Deus creato homini sine uitio temperantiam precipere dignatus est: quam si ille seruasset, medicum postea morbo suo non desideraret. Sed quia non seruauit, languidus factus est, cecidit; infirmus creauit infirmos, id est, infirmus genuit infirmos. Et tamen in omnibus qui nascuntur infirmis Deus quod bonum est operatur, formando corpus, uiuificando corpus, alimenta prebendo, pluuiam suam et solem suum super bonos et malos dando: non est unde accusent bonum, nec mali. Insuper etiam genus humanum iusto suo iudicio condemnatum noluit in interitum sempiternum relinquere: sed misit et medicum, misit Saluatorem, misit eum qui gratis sanaret; parum est qui gratis sanaret, qui sanatis etiam mercedem daret. Nihil addi ad istam beneuolentiam potest. Quis est qui dicat: Sanem te, et do tibi mercedem? Optime fecit. Sciebat enim se diuitem uenisse ad pauperem: et sanat egrotos, et sanatis donat, et non aliud quam se ipsum donat. Saluator est adiutorium languidi, ipse Saluator est premium sanati.



CAPUT III.

3. Lege uti legitime. Lex pedagogus.---Ergo, fratres, quod hodie admoniti estis, debitores sumus non carni, ut secundum carnem uiuamus. Ad hoc enim adiuti sumus, ad hoc Spiritum Dei accepimus, ad hoc etiam in laboribus nostris quotidianum adiutorium postulamus. Lex cui minatur non implendo quod iubet, eum facit esse sub se: hi sunt sub lege, non sub gratia. Bona est lex, si quis ea legitime utatur . Quid est ergo legitime uti lege? Per legem agnoscere morbum suum, et querere ad sanitatem diuinum adiutorium. Quia, sicut dixi, et sepe dicendum est, Si lex posset uiuificare, omnino ex lege esset iustitia: nec quereretur saluator, nec ueniret Christus, nec sanguine suo ouem perditam quereret. Sic enim dicit alio loco idem apostolus: Nam si per legem iustitia, ergo Christus gratis mortuus est . Que igitur utilitas legis, et quod adiutorium? Quia conclusit Scriptura omnia sub peccato, ut promissio ex fide Iesu Christi daretur credentibus. Itaque lex, inquit, pedagogus noster erat in Christo Iesu . Ex ista similitudine rem de qua loquor, attendite. Pedagogus puerum non ducit ad se ipsum, sed ad magistrum: sed cum puer bene institutus iam creuerit, sub pedagogo non erit.



CAPUT Iu.

4. Legis utilitas. Tractans de his Apostolus etiam alio loco: ualde enim assidue hoc commendat; sed utinam non surdis. Commendat autem hoc assidue, commendans fidem Gentibus; quia fide impetrant adiutorium, ut impleant legem, non per legem, sed uires implendi impetrantes per fidem: ad hoc assidue dicit et commendat ista Apostolus, propter Iudeos, qui de lege gloriabantur, et libero suo arbitrio legem sufficere arbitrabantur: ac per hoc quia libero suo arbitrio legem sufficere arbitrabantur, Ignorantes Dei iustitiam, id est, ex fide iustitiam datam a Deo, et suam uolentes statuere, quasi suis uiribus  impletam, non clamante fide impetratam, iustitie Dei, sicut dicit, non sunt subiecti. Finis enim legis Christus, ait, ad iustitiam omni credenti . Ergo cum de his tractat, opposuit sibi, Quid ergo lex? Quasi, Que utilitas legis? Respondit: Preuaricationis gratia posita est. Hoc est quod dicit alibi, Lex subintrauit, ut abundaret delictum. Et ibi quid addidit? Ubi autem abundauit delictum, superabundauit gratia . Quia in leuiore egritudine contemnebatur adiutorium medicine: creuit morbus, et quesitus est medicus. Quid ergo lex? Preuaricationis gratia posita est: unde humiliaretur ceruix superborum multum sibi tribuentium, et uoluntati sue tantum arrogantium, ut sibi liberum arbitrium posse putarent ad iustitiam sufficere: que tunc quando erat integra libertate, id est, in paradiso, ostendit uires suas, ostendit quantum possent, sed ad ruendum, non ad surgendum. Lex ergo preuaricationis gratia posita est, donec ueniret semen cui promissum est, dispositum per Angelos in manu Mediatoris.



CAPUT u.

5. Mediatoris necessitas. Fides laudabilis que sit.---Mediator autem unius non est: Deus autem unus est . Quid est, Mediator unius non est? Quia inter duos utique mediator est. Si unus est Deus, et mediator non est unius; inter quid et Deum querimus mediatorem? quia mediator unius non est, Deus autem unus est. Inter quid et quid sit mediator, inuenimus ipso Apostolo dicente; Unius enim Deus, et unus mediator Dei et hominum, homo Christus iehsu . Si non iaceres, mediatorem necessarium non haberes: quia uero iaces, et surgere non potes, mediatorem quodam modo Deus tibi porrexit brachium suum. Et brachium Domini cui reuelatum est ? Nemo ergo dicat: Quoniam non sumus sub lege, sed sub gratia; ergo peccemus, ergo quod uolumus faciamus. Qui hoc dicit, egritudinem amat, non sanitatem. Gratia medicina est. Qui uult semper egrotare, ingratus est medicine. Ergo, fratres, accepto adiutorio, porrecto nobis desuper diuino auxilio, brachio Domini, et ipso brachio Domini porrecto nobis auxilio Spiritu sancto [1 1Kb] , debitores sumus non carni, ut secundum carnem ambulemus. Quia fides bene operari non potest, nisi per dilectionem. Ipsa est enim fidelium fides, ne sit demonum fides: quia et demones credunt, et contremiscunt . Illa est ergo laudabilis fides, ipsa est uera gratie fides, que per dilectionem operatur . Ut autem habeamus dilectionem, et ex ea possimus habere bonam operationem, numquid eam nobis dare non possumus, cum scriptum sit, Charitas Dei diffusa est in cordibus nostris per Spiritum sanctum qui datus est nobis . Charitas usque adeo est donum Dei, ut Deus uocetur, apostolo Ioanne dicente, Deus caritas est, et qui manet  in caritate, in Deo manet, et Deus in eo .



CAPUT uI.

6. Secundum carnem uiuere malum est. Anima secundum Deum, caro secundum animam uiuat.---Ergo, fratres, debitores sumus non carni, ut secundum carnem uiuamus. Si enim secundum carnem uixeritis, moriemini. Non quia caro [1 1Kb] malum est: nam et ipsa Dei creatura est, et ab eo condita a quo et anima; nec illa, nec illa pars Dei, sed et illa et illa creatura Dei. Ergo caro non est malum: sed secundum carnem uiuere malum est. Deus summe bonus est, quia summe est qui ait, Ego sum qui sum . Deus ergo summe bonus est: anima magnum bonum, sed non summum bonum. Cum autem audis, Deus summe bonus est, noli putare de Deo tantum Patre dictum, sed de Patre et Filio et Spiritu sancto. Hec enim Trinitas unum sunt, et unus est Deus, et summe bonus est. Ita plane unus est Deus, ut quando de ipsa Trinitate interrogaris, hoc respondeas: ne forte cum audieris, Unus est Deus, putes ipsum esse Patrem, ipsum esse Filium, ipsum esse Spiritum sanctum. Non ita est: sed qui Pater est in illa Trinitate, non est Filius: qui Filius est in in illa Trinitate, non est Pater: qui Spiritus sanctus est in illa Trinitate: nec Filius est, nec Pater; sed Spiritus Patris, idemque Spiritus Filii. Ipse est enim unus Spiritus sanctus et Patris et Filii, ceternus Patri et Filio, consubstantialis, equalis. Hec tota Trinitas, unus Deus summe bonus. Anima uero, ut dixi, creata a summo bono, non tamen summum bonum, sed magnum bonum. Item caro nec summum bonum, nec magnum bonum; sed tamen paruum bonum. Anima ergo magnum bonum, sed non summum bonum: uiuens inter summum bonum et paruum bonum, id est, inter Deum et carnem, inferior Deo, carne superior; quare non uiuit secundum summum bonum, sed uiuit secundum paruum bonum? Hoc planius dicitur: Quare non uiuit secundum Deum, sed uiuit secundum carnem? Debitrix enim est non carni, ut secundum carnem uiuat. Caro debet secundum ipsam uiuere, non ipsa secundum carnem. Ipsa uiuat secundum ipsam, que uiuit de ipsa. Certe unaqueque secundum hoc uiuat, unde uiuit. Unde uiuit caro tua? De anima tua. Unde uiuit anima tua? De Deo tuo. Unaqueque harum secundum uitam suam uiuat. Caro enim sibi non est uita; sed anima carnis est uita. Anima sibi non est uita: sed Deus est anime uita. Anima ergo que debet secundum Deum uiuere; non enim debitrix est carni, ut secundum carnem uiuat: ergo que secundum Deum debet uiuere, si secundum se ipsam uiuat, deficit; secundum carnem uiuit et proficit? Tunc autem recte uiuit caro secundum animam, si anima uiuat secundum Deum. Nam si anima, non dico secundum carnem, sed secundum se ipsam, ut dixi, uoluerit uiuere; dicturus uobis sum quid sit secundum se ipsam uiuere: bonum est enim, ut hoc noueritis, et ualde salubre.



CAPUT uII.

7. Epicurei secundum carnem uiuentes, et Stoici secundum animam. Fuerunt philosophi  seculi huius, alii putauerunt non esse beatitudinem, nisi secundum carnem uiuere, et bonum hominis in uoluptate corporis posuerunt. Isti philosophi Epicurei dicti sunt, ab Epicuro quodam auctore, magistro suo, et qui alii similes eorum. Exstiterunt autem alii superbi, quasi a carne se remouentes, et totam spem beatitudinis sue in anima sua constituentes, posuerunt summum bonum in uirtute sua. uocem Psalmi in uobis affectus pietatis agnouit: scitis, nostis, agnouistis quomodo irrisi sunt in sancto Psalmo, qui confidunt in uirtute sua . Tales fuerunt philosophi, qui Stoici nuncupati sunt. Illi secundum carnem uiuentes, isti secundum animam uiuentes, nec illi nec isti secundum Deum uiuentes. Ideo cum ad urbem Atheniensium, ubi iste philosophorum discipline studio et contentione feruebant, uenisset apostolus Paulus, sicut in Actibus Apostolorum legitur; ubi uos gaudeo nostrum agnoscendo et recolendo preuenire sermonem, sicut ibi scriptum est, Contulerunt cum illo quidam philosophorum Epicureorum et Stoicorum : contulerunt cum illo secundum carnem uiuentes, contulerunt cum illo secundum animam uiuentes, contulit cum illis secundum Deum uiuens. Dicebat Epicureus: Mihi frui carne, bonum est. Dicebat Stoicus: Mihi frui mea mente, bonum est. Dicebat Apostolus: Mihi autem adherere Deo, bonum est . Dicebat Epicureus: Beatus cuius est in fructu uoluptas carnis eius. Dicebat Stoicus: Imo beatus cuius est in fructu uirtus anime eius. Dicebat Apostolus: Beatus cuius est nomen Domini spes eius. Errat Epicureus: falsum est enim, esse hominem beatum, cuius est in fructu uoluptas carnis eius. Fallitur et Stoicus: falsum est enim, et omnino mendosissimum  , beatum esse hominem, cuius est in fructu uirtus anime eius. Beatus ergo cuius est nomen Domini spes eius. Et quia illi uani sunt et mentiuntur: Et non respexit, inquit, in uanitates et insanias mendaces .



CAPUT uIII.

8. Anima secundum se uiuens est carnalis.---Ergo, fratres, debitores sumus non carni, ut secundum carnem uiuamus, sicut Epicurei. Sed etiam si secundum se ipsam uiuere uoluerit anima [1 1Kb] , carnalis erit; carnem sapit, de carne non surgit. Non est enim quemadmodum inde surgat, qui brachium porrectum iacenti non tenet. Si enim secundum carnem uixeritis. Ubi enim dictum est, Quid faciat mihi homo? ibi dictum est, Quid faciat mihi caro . Si enim secundum carnem uixeritis, moriemini. Non ista morte, cum de corpore exitur; ista enim moriemini, etsi secundum spiritum uixeritis: sed illa morte, de qua Dominus in Euangelio terribiliter dicit, Eum timete, qui habet potestatem et animam et corpus perdere in gehennam ignis . Si ergo secundum carnem uixeritis, moriemini.



CAPUT IX.

9. Opus nostrum in hac uita, mortificatio carnis.---Si autem spiritu actiones carnis mortificaueritis, uiuetis. Hoc est opus nostrum in hac uita, actiones  carnis spiritu mortificare; quotidie affligere, minuere, frenare, interimere. Quam multa enim proficientes non iam delectant, que antea delectabant? Quando ergo delectabat, et non ei consentiebatur, mortificabatur: quia iam non delectat, mortificatum est. Calca mortuum, transi ad uiuum: calca iacentem, conflige cum resistente. Mortua est enim delectatio una, sed uiuit altera: et illam, dum non consentis, mortificas; cum ceperit omnino non delectare, mortificasti. Hec est actio nostra, hec est militia nostra. In hoc agone cum confligimus, Deum habemus spectatorem: in hoc agone cum laboramus, Deum poscimus adiutorem. Si enim nos ipse non adiuuat, non dico uincere, sed nec pugnare poterimus.

10. Presumptio de se cauenda in carnis mortificatione. Cum ergo dixisset Apostolus, Si autem spiritu actiones carnis mortificaueritis, uiuetis; id est, illas concupiscentias carnis, quibus non consentire magna laus est, quas non habere perfectio est: si has actiones carnis morbidas, et de morte habentes contentionem, spiritu mortificaueritis, uiuetis. Hic iam metuendum est, ne quisquam rursus ad mortificandas actiones carnis de spiritu suo presumat. Non solum enim Deus spiritus est: sed et anima tua spiritus est, et mens tua spiritus est. Et cum dicis, Mente seruio legi Dei, carne autem legi peccati : quia spiritus concupiscit aduersus carnem, et caro aduersus spiritum . Ergo ne ad carnis actiones mortificandas de spiritu tuo presumas, et superbia pereas, et tibi superbo resistatur, non humili gratia concedatur: Deus enim superbis resistit, humilibus autem dat gratiam .



CAPUT X.

Ne forte ergo suboriretur tibi ista superbia, uide quid sequatur. Cum enim dixisset, Si spiritu actiones carnis mortificaueritis, uiuetis; ne hic se extolleret humanus spiritus, et ad hoc opus se idoneum firmumque iactaret, subiecit, et ait, Quotquot enim Spiritu Dei aguntur, hi filii sunt Dei. Quid te ergo iam uolebas extollere, ubi audisti, Si spiritu actiones carnis mortificaueritis, uiuetis? Dicturus enim eras: Hoc potest uoluntas mea, hoc potest liberum arbitrium meum. Que uoluntas? quod liberum arbitrium? Nisi ille regat, cadis: nisi ille erigat, iaces. Quomodo ergo spiritu tuo, cum audias Apostolum dicentem, Quotquot enim Spiritu Dei aguntur, hi filii sunt Dei? Tu te uis agere, a te ipso uis agi ad actiones carnis mortificandas? Quid tibi prodest quia non eris Epicureus, et eris Stoicus? Siue Epicureus eris, siue Stoicus eris, inter filios Dei non eris. Quotquot enim Spiritu Dei aguntur, hi filii sunt Dei. Non qui secundum carnem suam uiuunt, non qui secundum spiritum suum uiuunt; non qui carnis uoluptate ducuntur, non qui spiritu suo aguntur: sed, quotquot Spiritu Dei aguntur, hi filii sunt Dei.



CAPUT XI.

11. Ad bonum et agimur et agimus. Dicit mihi aliquis: Ergo agimur, non agimus. Respondeo: Imo et agis, et ageris; et tunc bene agis, si a bono agaris. Spiritus enim Dei qui te  agit, agenti adiutor est tibi [1 1Kb] . Ipsum nomen adiutoris prescribit tibi, quia et tu ipse aliquid agis. Agnosce quid poscas; agnosce quid confitearis, quando dicis: Adiutor meus esto, ne derelinquas me . Adiutorem utique inuocas Deum. Nemo adiuuatur, si ab illo nichil agatur. Quotquot enim, inquit, Spiritu Dei aguntur, hi filii sunt Dei: non littera, sed Spiritu: non Lege precipiente, minante, promittente; sed Spiritu exhortante, illuminante, adiuuante. Scimus, inquit idem apostolus, quia diligentibus Deum omnia cooperantur in bonum . Si non esses operator, ille non esset cooperator.

12. Nihil boni sine adiutorio Dei. Libertas sine gratia qualis. Sed hic fortiter uigilate, ne forte dicat spiritus uester: Si subtraxerit se cooperatio Dei et adiutorium Dei, spiritus meus facit hoc: etsi cum labore, etsi cum aliqua difficultate potest, tamen implere potest. Quomodo si aliquis dicat: Remis quidem peruenimus, sed cum aliquo labore, o si uentum habeamus, facilius peruenimus. Non sic est adiutorium Dei, non sic est adiutorium Christi, non sic est adiutorium Spiritus sancti. Prorsus si defuerit, nichil boni agere poteris. Agis quidem illo non adiuuante libera uoluntate, sed male. Ad hoc idonea est uoluntas tua, que uocatur libera, et male agendo fit damnabilis ancilla. Cum dico tibi, Sine adiutorio Dei nichil agis, nichil boni dico. Nam ad male agendum habes sine adiutorio Dei liberam uoluntatem: quanquam non est illa libera. A quo enim quis deuictus est, huic et seruus addictus est ; et, Omnis qui facit peccatum, seruus est peccati; et, Si uos Filius liberauerit, tunc uere liberi eritis .



CAPUT XII.

13. Gratia non tantum ut facilius, sed omnino ut facere possis necessaria. Prorsus hoc credite, sic uos agere bona uoluntate. Quia uiuitis, utique agitis. Non enim adiutor est ille, si nichil agatis: non enim cooperator est ille, si nichil operamini. Sic uos tamen scitote agere bona, ut sit rector Spiritus adiutor [2 1Kb] : qui si defuerit, nichil boni omnino agere ualeatis. Non sicut quidam dicere ceperunt, qui coarctati sunt aliquando gratiam confiteri: et benedicimus Deum, quia uel hoc aliquando dixerunt; accedendo enim proficere poterunt [3 1Kb] , et ad id quod uere rectum est peruenire. Iam ergo dicunt adiutricem esse gratiam Dei, ad facilius facienda. Ista sunt enim uerba eorum: Ad hoc dedit, inquiunt, Deus gratiam suam hominibus, ut quod facere iubentur per liberum arbitrium, facilius possint implere per gratiam. uelo facilius, remo difficilius: tamen et remo itur. Iumento facilius, pedibus difficilius: sed tamen et pedibus peruenitur. Non est sic. Magister enim uerus qui neminem palpat, neminem fallit, uerax doctor idemque Saluator, ad quem nos duxit molestissimus pedagogus; cum de bonis  operibus, id est, de sarmentorum et palmitum fructibus loqueretur, non ait, Sine me quidem potestis facere aliquid, sed facilius per me: non ait, Fructum uestrum sine me potestis facere, sed uberiorem per me. Non hoc dixit. Legite quid dixerit: Euangelium sanctum est, omnium superba colla subduntur. Non hec dicit Augustinus, hec dicit Dominus. Quid dicit Dominus? Sine me nichil potestis facere . Iam nunc cum auditis [1 1Kb] , Quotquot Spiritu Dei aguntur, hi filii sunt Dei, nolite uos demittere. Neque enim templum suum sic de uobis edificat Deus, quasi de lapidibus qui non habent motum suum: leuantur, ab structore ponuntur. Non sic sunt lapides uiui: Et uos tanquam lapides uiui cedificamini in templum Dei . Ducimini, sed currite et uos: ducimini, sed sequimini: quia cum secuti fueritis, uerum erit illud, quia sine illo nichil facere potestis. Non enim uolentis, neque currentis, sed miserentis est Dei .



CAPUT XIII.

14. Lex uetus et noua. Spiritus seruitutis et libertatis. Forte dicturi eratis: Et Lex sufficit nobis. Lex timorem dedit: et uidete quid hinc subiunxit Apostolus, cum diceret, Quotquot enim Spiritu Dei aguntur, hi filii sunt Dei: quia cum Spiritu Dei aguntur, caritate aguntur: Charitas enim Dei diffusa est in cordibus nostris per Spiritum sanctum qui datus est nobis : secutus adiunxit, Non enim accepistis spiritum seruitutis iterum in timore. Quid est, iterum? Quomodo terrente molestissimo pedagogo. Quid est, iterum? Sicut in monte Sina accepistis spiritum seruitutis. Dicit aliquis: Alius est spiritus seruitutis, alius spiritus libertatis. Si alius esset, non diceret Apostolus, iterum. Idem ergo spiritus, sed in tabulis lapideis in timore, in tabulis cordis in dilectione. Iam nudiustertius qui adfuistis  audistis, quomodo longe positam plebem, uoces, ignis, fumus in monte terrebat ; quomodo autem ueniens Spiritus sanctus, idem ipse digitus Dei, quinquagesimo die post umbram Pasche quomodo uenerit, et igneis linguis super unumquemque eorum insederit . Iam ergo non in timore, sed in dilectione; ut non serui, sed filii simus. Qui enim adhuc ideo bene agit, quia penam timet, Deum non amat, nondum est inter filios: utinam tamen uel penam timeat. Timor seruus est, caritas libera est; et ut sic dicamus, timor est seruus caritatis. Ne possideat diabolus cor tuum, precedat seruus in corde tuo, et seruet domine uenture locum. Fac, fac uel timore pene, si nondum potes amore iustitie. ueniet domina, et seruus abscedet: quia consummata caritas foras mittit timorem , Non enim accepistis spiritum seruitutis iterum in timore. Nouum Testamentum est, non uetus. uetera transierunt, et ecce noua facta sunt omnia: omnia autem ex Deo .



CAPUT XIu.


15. Abba et Pater, quia duo populi in Christo. Denique quid sequitur? Quid ergo accepimus, quasi diceres: Sed accepistis Spiritum adoptionis filiorum, in quo clamamus, Abba, Pater. Dominus timetur, pater amatur. Accepistis Spiritum adoptionis filiorum, in quo clamamus, Abba, Pater. Clamor iste cordis est, non faucium, non labiorum: intus sonat, auribus Dei sonat. Clauso ore, labiisque immotis, Susanna ista uoce clamabat . Sed accepistis spiritum adoptionis filiorum, in quo clamamus, Abba, Pater. Cor clamet [1 1Kb] , Pater noster qui es in celis , Ergo quare non tantum Pater? Quid sibi uult, Abba, Pater? Si enim queras quid sit Abba, respondetur tibi, Pater. Abba enim hebraice pater dicitur. Quare uoluit utrumque Apostolus ponere? Quia uidebat lapidem angularem, quem reprobauerunt edificantes, et factus est in caput anguli , non sine causa angularem dictum, nisi quia in osculum recipit utrumque parietem de diuerso uenientem. Hinc circumcisio, inde preputium, tantum a se et inter se longe, quantum ab angulo longe: quantum autem ad angulum prope, et inter se utique prope; in angulo autem inter se iuncti. Ipse est enim pax nostra, qui fecit utraque unum . Ergo inde circumcisio, inde preputium, parietum concordia, anguli gloria. Accepistis Spiritum adoptionis filiorum, in quo clamamus, Abba, Pater.



CAPUT Xu.

16. Spiritus arrha potius quam pignus. Qualis res est, si pignus tale est? Nec pignus, sed arrha dicenda est. Pignus enim quando ponitur, cum fuerit res ipsa reddita pignus aufertur. Arrha autem de ipsa re datur, que danda promittitur; ut res quando redditur, impleatur quod datum est, non mutetur. Unusquisque ergo attendat cor suum, utrum ex intimis cordis medullis et sincera caritate dicat, Pater. Non modo queritur quanta sit ipsa caritas, utrum magna, an parua, an mediocris: utrum uel sit, quero. Si nata est, latendo crescit, crescendo perficietur, perfecta permanebit. Non enim perfecta uergit in senium, et a senectute ueniet ad mortem: ad hoc perficietur, ut eterna permaneat. uide enim quid sequitur. Clamamus, Abba, Pater. Ipse Spiritus testimonium reddit spiritui nostro, quia sumus filii Dei. Non spiritus noster reddit testimonium spiritui nostro, quia sumus filii Dei: sed Spiritus Dei, arrha reddit testimonium pro ea re que nobis promissa est. Ipse Spiritus testimonium reddit spiritui nostro, quia sumus filii Dei.

17. Hereditas filiorum Dei.---Si autem filii, et heredes. Non enim inaniter filii. Hec est merces: Et heredes. Hoc est quod paulo ante dicebam, quia medicus noster et sanitatem nobis donat, et mercedem insuper largiri dignatur. Que est illa merces? Hereditas. Sed non quomodo est hominis patris hereditas. Relinquit enim filiis suis, non possidet cum filiis suis: et tamen magnum se facit, et gratias sibi agi desiderat, quia uoluit dare quod non possit auferre. Moriens  enim tolleret secum? Puto quia si posset, nichil hic filiis suis dimisisset. Heredes Dei sic sunt, ut ipse Deus sit hereditas nostra [1 1Kb] , cui dicit Psalmus: Dominus pars hereditatis mee . Heredes quidem Dei: si parum uobis est, audite, quo amplius gaudeatis: Heredes quidem Dei, coheredes autem Christi. Conuersi ad Dominum, etc.



SERMO CLuII [* 1Kb]  . De uerbis Apostoli, Spe salui facti sumus: spes autem que uidetur, non est spes. Rom. cap. uIII, u\ u\. 24, 25  .



CAPUT PRIMUM.

1. Spes Christianorum de eternis. Mundo fallaci creditur, non Deo. Sicut Apostolum dixisse meminit Sanctitas uestra, fratres karissimi, Spe salui facti sumus: Spes autem, inquit, que uidetur, non est spes: quod enim uidet quis, quid sperat? Si autem quod non uidemus, speramus, per patientiam exspectamus. Hinc uobis exhortatorium et consolatorium prebere sermonem admonet nos ipse Dominus Deus noster, cui dicitur in Psalmo: Spes mea es tu, portio mea in terra uiuentium . Ipse, inquam, qui spes nostra est in terra uiuentium, iubet ut uos alloquamur in hac terra morientium; ut non respiciatis que uidentur, sed que non uidentur. Que enim uidentur, temporalia sunt; que autem non uidentur, eterna  Quia ergo quod non uidemus speramus, et per patientiam exspectamus; merito nobis in Psalmo dicitur, Sustine Dominum, uiriliter age, et confortetur cor tuum, et sustine Dominum . Mundi enim promissa semper fallunt; Dei autem promissa nunquam fallunt. Sed quia mundus quod pollicetur, hic uidetur daturus, id est, in hac terra morientium, in qua nunc sumus; Deus autem quod pollicetur, in terra uiuentium nobis daturus est: multi fatigantur exspectare ueracem, et non erubescunt amare fallacem. De talibus dicit Scriptura: ue his qui perdiderunt sustinentiam, et diuerterunt in uias prauas . Cum etiam uiriliter agentibus et corde confortato Deum sustinentibus, filii sempiterne mortis insultare non cessant iactantes suas delicias temporales, que ad tempus obdulcant fauces eorum, postea uero amariores felle inuenient eas. Dicunt enim nobis: Ubi est quod uobis promittitur post hanc uitam? Quis huc inde reuersus est, et indicauit uera esse que creditis? Ecce nos in nostrarum uoluptatum satietate letamur, quia quod uidemus, speramus: uos autem in laboribus continentie cruciamini, credendo quod non uidetis. Deinde subiungunt quod commemorauit Apostolus: Manducemus et bibamus: cras enim moriemur. Sed uidete quid ipse cauendum monuerit: Corrumpunt, inquit, mores bonos colloquia mala. Sobrii estote iuste [2 1Kb] , et nolite peccare .



CAPUT II.


2. Patientia et mansuetudo necessaria. Cauete ergo, fratres, ne talibus colloquiis mores uestri corrumpantur, euertatur spes, eneruetur patientia, et diuertatis in uias prauas. Imo uero mites atque mansueti tenete uias rectas, quas uos docet Dominus: de quibus Psalmus dicit, Diriget mites in iudicio, docebit mansuetos uias suas . Patientiam quippe in laboribus huius uite, sine qua non potest custodiri spes future uite, nemo potest perpetuo retinere, nisi mitis atque mansuetus; qui non resistit uoluntati Dei, cuius iugum lene est et sarcina leuis, sed credentibus Deo, et sperantibus in eum, et diligentibus eum. Ita quippe mites atque mansueti non solum consolationes eius amabitis, sed etiam flagella eius tanquam boni filii tolerabitis; ut quoniam quod non uidetis speratis, per patientiam exspectetis. Sic agite, sic ambulate. In Christo enim ambulatis, qui dixit: Ego sum uia . Quomodo in illo ambulandum sit, discite, non solum eius uerbo, sed etiam eius exemplo. Huic enim proprio Filio non pepercit Pater, sed pro nobis omnibus tradidit illum : non utique nolentem, neque recusantem, sed pariter uolentem; quia una est uoluntas Patris et Filii secundum equalitatem forme Dei, in qua cum esset, non rapinam arbitratus est, esse equalis Deo: et singulariter obedientem, secundum quod semetipsum euacuauit formam serui accipiens . Nam ipse dilexit nos, et tradidit semetipsum pro nobis oblationem et hostiam Deo in odorem suauitatis . Sic ergo Pater proprio Filio non pepercit, sed pro nobis omnibus tradidit eum, ut et ipse Filius traderet semetipsum pro nobis.



CAPUT III.

3. uidemus in capite nostro quod speramus. Traditus ergo ille excelsus, per quem facta sunt omnia, traditus propter formam serui in opprobrium hominum et abiectionem plebis, in contumeliam, in flagella, in mortem crucis docuit nos exemplo passionis, cum quanta patientia in illo ambulemus: et firmauit nos exemplo sue resurrectionis, quid ab illo patienter sperare debeamus. Si enim quod non uidemus speramus, per patientiam exspectamus. Quod non uidemus quidem, speramus: sed corpus sumus illius capitis, in quo iam perfectum est quod speramus. De illo enim dictum est quod ipse sit caput corporis Ecclesie, primogenitus, ipse primatum tenens . Et de nobis scriptum est: uos autem estis corpus Christi et membra . Si autem quod non uidemus speramus, per patientiam exspectamus, securi; quoniam qui resurrexit caput nostrum est, seruat spem nostram. Et quia priusquam resurgeret, flagellatum est caput nostrum, firmauit patientiam nostram. Scriptum est enim: Quem enim diligit Dominus, corripit; flagellat autem omnem filium, quem recipit . Non itaque in flagello deficiamus, ut in resurrectione gaudeamus. Ita enim uerum est quod flagellat omnem filium quem recipit, ut nec Unico suo pepercerit, sed pro nobis omnibus tradiderit eum. Intuentes ergo eum, qui sine peccati merito flagellatus est, qui mortuus est propter delicta nostra.  et resurrexit propter iustificationem nostram , non timeamus ne abiiciamur flagellati; sed potius confidamus quia recipiemur iustificati.



CAPUT Iu.

4. Nec modo sine gaudio sumus. Fluxe peccatorum delicie. Quamuis enim nondum uenerit nostri gaudii plenitudo: nec modo tamen sine gaudio relicti sumus; quia spe salui facti sumus. Ideo et ipse Apostolus, qui ait, Si quod non uidemus speramus, per patientiam exspectamus; dicit alio loco, Spe gaudentes, in tribulatione patientes . Habentes ergo talem spem, multa fiducia utamur : et sermo noster in gratia conditus sit sale, ut sciamus quemadmodum oporteat unicuique respondere . Dicendum est enim eis qui cum perdidissent, uel nunquam suscepissent sustinentiam, nobis sustinentibus Dominum  etiam insultare audent, cum imitari deberent: Ubi sunt delicie uestre, propter quas ambulatis per uias prauas? Non dicimus, ubi erunt, cum hec uita transierit; sed modo ubi sunt? Cum hesternum diem hodiernus abstulerit, et hodiernum crastinus ablaturus sit, quid eorum que diligitis, non transcurrit et transuolat? Quid non fugit pene antequam capitur, cum ex ipso hodierno die nulla possit uel hora retineri? Ita enim secunda excluditur a tertia, sicut prima exclusa est a secunda. Ipsius hore unius, que presens uidetur, nichil est presens: omnes enim partes eius, et omnia momenta fugitiua sunt.



CAPUT u.

5. uanitas temporalium. Propter quid peccat homo, si non excecatus est cum peccat, uel cum peccaret attendat. Poterat uidere [1 1Kb] quia uoluptas transitura sine prudentia desideratur; uel cum transierit, cum penitentia cogitatur. Nos irridetis, quia speramus eterna, que non uidemus; cum uos eis que uidentur temporalibus subditi, nesciatis qualis uobis dies crastinus illucescat: quem sepe bonum sperantes, malum inuenitis; nec, si bonus fuerit, eum ne fugiat tenere poteritis. Nos irridetis, quia speramus eterna: que cum uenerint, non transibunt; quia nec ipsa ueniunt, sed semper manent: nos autem ad illa ueniemus, cum per uiam dominicam ista que transeunt transierimus. A uobis uero temporalia nec sperari aliquando desinunt, et tamen crebro sperata uos fallunt: nec cessant uos inflammare uentura, corrumpere uenientia, torquere transeuntia. Nonne ipsa sunt que concupita inardescunt [2 1Kb] , adepta uilescunt, amissa uanescunt? Utimur eis et nos secundum peregrinationis nostre necessitatem: sed non in eis gaudia nostra figimus, ne illis labentibus subruamur. Utimur enim hoc mundo tanquam non utentes , ut ueniamus ad eum qui fecit hunc mundum, et in eo maneamus, eius eternitate perfruentes.



CAPUT uI.

6. Spei nostre certitudo. Quid est autem quod dicitis, Quis huc inde uenit, et quid apud inferos geratur, quis hominibus indicauit? Et hinc  uobis os clausit, qui mortuum quarta die resuscitauit , et ultra non moriturus die tertio resurrexit, et antequam moreretur, qualis uita morientes excipiat, tanquam ille quem nichil lateret, et in paupere quiescente et in diuite ardente narrauit . Sed illi ista non credunt, qui dicunt, Quis huc inde reuersus est? Credituros se uolunt uideri, si quis parentum suorum reuiuisceret. Sed maledictus omnis qui spem suam ponit in homine . Ideo ergo Deus homo factus, mori et resurgere uoluit; ut et quod futurum esset homini, in hominis carne ostenderetur, et Deo tamen, non homini crederetur. Et certe Ecclesia fidelium toto orbe diffusa, iam ante oculos eorum est. Legant eam ante tot secula uni homini promissam, qui contra spem in spem credidit, ut fieret pater multarum gentium . Quod ergo uni Abrahe credenti promissum est, iam uidemus impletum; et quod uniuerso orbi promittitur credenti, desperamus esse uenturum? Eant nunc et dicant: Manducemus et bibamus; cras enim moriemur. Illi se adhuc cras dicunt morituros, ueritas autem illos iam cum ista dicunt, inuenit mortuos. uos autem, fratres, filii resurrectionis, ciues sanctorum Angelorum, Dei heredes, et Christi coheredes, cauete imitari eos, qui cras exspirando moriuntur [1 1Kb] , et hodie bibendo sepeliuntur. Sed sicut dicit idem apostolus, ne corrumpant uestros mores bonos colloquia mala; sobrii estote iuste, et nolite peccare : ambulantes angustam, sed certam uiam ducentem ad latitudinem Ierusalem celestis, que mater nostra eterna est; firmissime sperate quod non uidetis, patienter exspectate quod nondum habetis; quia ueracem promissorem Christum fidelissime retinetis.



SERMO CLuIII [* 1Kb]  . De uerbis Apostoli, Rom. uIII, 30, 31, Quos autem predestinauit, illos et uocauit; quos autem uocauit, illos et iustificauit, etc. Si Deus pro nobis, quis contra nos? Contra Pelagianos  .



CAPUT PRIMUM.

1. Predestinatis nemo nocere ualet. Apostolum beatum audiuimus exhortantem et confirmantem nos, cum diceret nobis: Si Deus pro nobis, quis contra nos? Pro quibus autem sit Deus, superius ostendit, ubi ait: quos autem predestinauit, illos et uocauit; quos autem uocauit, illos et iustificauit; quos autem iustificauit, illos et glorificauit. Quid ergo dicemus ad hec? Si Deus pro nobis, quis contra nos? Deus pro nobis, ut predestinaret nos; Deus pro nobis, ut uocaret nos; Deus pro nobis, ut iustificaret nos; Deus pro nobis, ut glorificaret nos. Si Deus pro nobis, quis contra nos? Predestinauit, antequam essemus; uocauit, cum auersi essemus; iustificauit, cum peccatores essemus; glorificauit, cum mortales essemus. Si Deus pro nobis, quis contra nos? Predestinatis a  Deo, uocatis, iustificatis, glorificatis, qui uult aduersari, paret se, si potest bellare aduersus Deum. Ubi enim audiuimus, Si Deus pro nobis, quis contra nos? nisi qui Deum uincit, non ledit nos. Et quis est qui uincit Omnipotentem? Quicumque reluctari uoluerit, sibi nocet. Hoc est, quod et Paulo adhuc Saulo de celo Christus clamauit: Non tibi expedit contra stimulum calcitrare . Seuiat, seuiat quantum potest; qui calces aduersus stimulum mittit, nonne in se ipsum seuit?



CAPUT II.

2. Deus nobis debitor factus ex promissis. In his autem quatuor rebus, quas commendauit Apostolus insignes, que pertinent ad eos [1 1Kb] pro quibus est Deus, id est, predestinatione, uocatione, iustificatione, glorificatione; in his ergo quatuor rebus considerare debemus quid iam habeamus, et quid adhuc exspectemus. In his enim que iam habemus, laudemus Deum largitorem: in his que nondum habemus, teneamus debitorem. Debitor enim factus est, non aliquid a nobis accipiendo, sed quod ei placuit promittendo. Aliter enim dicimus homini, Debes mihi quia dedi tibi: et aliter dicimus, Debes mihi, quia promisisti mihi. Quando dicis, Debes mihi, quia dedi tibi: a te processit beneficium, sed mutuatum, non donatum. Quando autem dicis, Debes mihi, quia promisisti mihi: tu nichil dedisti, et tamen exigis. Bonitas enim eius qui promisit, dabit, ne in malitiam fides conuertatur. Qui enim fallit, malus est, Deo autem numquid dicimus, Redde mihi, quia dedi tibi? Quid dedimus Deo, quando totum quod sumus, et quod habemus boni, ab illo habemus? Nihil ergo ei dedimus. Non est quemadmodum ista uoce exigamus debitorem Deum, maxime dicente nobis Apostolo, Quis enim cognouit sensum Domini? aut quis consiliarius eius fuit? aut quis prior dedit illi, et retribuetur ei ? Illo ergo modo possumus exigere Dominum nostrum, ut dicamus: Redde quod promisisti, quia fecimus quod iussisti: et hoc tu fecisti, quia laborantes iuuisti.



CAPUT III.

3. uocati et predestinati sumus gratis. Nemo ergo dicat: Ideo me uocauit Deus, quia colui Deum. Quomodo coluisses, si uocatus non fuisses? Si propterea te uocauit Deus, quia coluisti Deum: ergo prior dedisti, et retribuit tibi. Nonne istam tibi uocem Apostolus tollit, cum dicit, Aut quis prior dedit illi, et retribuetur ei? Sed ecce quando uocatus es, uel iam eras. Quomodo predestinareris, nisi quando non eras [2 1Kb] ? Quid Deo dedisti, quando qui aliquid dares, non eras? Quid ergo fecit Deus, quando predestinauit qui non erat? Quod ait Apostolus: Qui uocat ea que non sunt, tanquam ea que sunt . Si iam esses, non predestinareris; nisi auersus esses, non uocareris; nisi impius esses, non iustificareris, nisi terrenus et abiectus esses, non glorificareris. Quis ergo prior dedit illi, et retribuetur ei? Quoniam ex ipso, et per ipsum, et in ipso sunt omnia. Quid ergo reddimus?  Ipsi gloria . Quia non eramus, quando sumus predestinati; quia auersi eramus, quando sumus uocati; quia peccatores eramus, quando sumus iustificati: agamus Deo gratias, ne remaneamus ingrati.



CAPUT Iu.

4. Iustificati utrum iam simus. Lucta hic in iustificatis manens. Proposueramus autem considerare de his quatuor rebus quid iam consecuti fuerimus, quid adhuc adipiscendum exspectemus. Predestinati enim iam sumus et antequam essemus. uocati sumus, quando christiani facti sumus. Iam ergo et hoc habemus. Iustificati, quid? Quid est, iustificati? Audemus dicere, iam hoc tertium habere nos? Et erit quisquam nostrum qui audeat dicere, Iustus sum? Puto enim hoc esse, Iustus sum, quod est, peccator non sum. Si audes hoc dicere, occurrit tibi Ioannes: Si dixerimus quia peccatum non habemus, nos ipsos decipimus, et ueritas in nobis non est . Quid ergo? Nihil habemus de iustitia? An habemus, sed non totum habemus? Hoc ergo queramus. Si enim aliquid habemus, et aliquid non habemus; crescat quod habemus, et implebitur quod non habemus. Ecce enim baptizati sunt homines, omnia illis peccata dimissa sunt, iustificati sunt a peccatis; negare non possumus: restat tamen lucta cum carne, restat lucta cum mundo, restat lucta cum diabolo. Qui autem luctatur, aliquando ferit, aliquando percutitur; aliquando uincit, aliquando perimitur: quomodo de stadio exeat attenditur. Nam si dixerimus quia peccatum non habemus, nos ipsos decipimus, et ueritas in nobis non est. Item, si dixerimus quia iustitie nichil habemus, aduersum Dei dona mentimur. Si enim iustitie nichil habemus, nec fidem habemus: si fidem non habemus, christiani non sumus. Si autem fidem habemus, iam aliquid habemus iustitie. Ipsum aliquid, uis nosse quantum sit? Iustus ex fide uiuit : iustus, inquam, ex fide uiuit; quia credit quod non uidet.



CAPUT u.

5. Iustificatio aliqua uere per fidem. Patres, arietes sancti, duces Apostoli, quando annuntiauerunt, non solum uiderunt oculis, sed etiam manibus tractauerunt: et tamen Dominus seruans nobis donum fidei, cuidam discipulorum suorum tractanti, palpanti, ueritatem digitis inquirenti et inuenienti, exclamanti, Dominus meus et Deus meus; ait ipse Dominus et Deus, Quia uidisti, credidisti. Et nos futuros intuens: Beati, inquit, qui non uiderunt et crediderunt . Non uidimus, audiuimus, et credidimus. Beati predicti sumus, et de iustitia nichil habemus? uenit Dominus carnaliter ad Iudeos, et occisus est: non uenit ad nos, et acceptus est. Populus quem non cognoui, seruiuit mihi, in obauditu auris obediuit mihi . Nos sumus, et de iustitia nichil habemus? Omnino habemus. Grati simus ex eo quod habemus: ut addatur quod non habemus, et non perdamus quod habemus. Ergo et hoc tertium iam agitur in nobis. Iustificati sumus: sed ipsa iustitia, cum proficimus, crescit. Et quomodo crescit dicam, et uobiscum quodam modo conferam; ut unusquisque  uestrum iam in ipsa iustificatione constitutus, accepta scilicet remissione peccatorum per lauacrum regenerationis, accepto Spiritu sancto, proficiens de die in diem, uideat ubi sit, accedat, proficiat et crescat, donec consummetur, non ut finiatur, sed ut perficiatur.



CAPUT uI.

6. Fides iustificans a fide demonum discernitur per spem et caritatem. Spes. Charitas. Incipit homo a fide: quid pertinet ad fidem? Credere. Sed adhuc ista fides discernatur ab immundis spiritibus. Ad fidem quid pertinet? Credere. Sed ait apostolus Iacobus: Et demones credunt, et contremiscunt . Si tantum credis, et sine spe uiuis, uel dilectionem non habes: Et demones credunt, et contremiscunt. Quid magnum est, si dicis Christum Filium Dei? Hoc dixit Petrus, et audiuit, Beatus es Simon Bar Iona: hoc dixerunt demones, et audierunt, Obmutescite. Ille beatus, dicitur ei, Quia non reuelauit tibi caro et sanguis, sed Pater meus qui in celis est . Illi autem audiunt, Obmutescite : et hoc ipsum dicunt, et repelluntur. Una uox est: sed Dominus radicem interrogat, non florem. Unde dicitur ad Hebreos: Ne qua radix amaritudinis sursum germinans molestet, et per illam contaminentur multi . Prius ergo discerne fidem tuam a fide demonis. Unde eam discernis [1 1Kb] ? Demones hoc dixerunt timendo, Petrus amando. Adde ergo fidei spem. Et que spes est, nisi de aliqua conscientie bonitate? Speique ipsi adde caritatem. Desuper eminentem uiam habemus, dicente Apostolo, Supereminentem uiam uobis demonstro: Si linguis hominum loquar et Angelorum, caritatem autem non habeam, factus sum uelut eramentum sonans, aut cymbalum tinniens: et cetera enarrat bona, et sine caritate nichil prodesse confirmat. Maneant ergo hec, fides, spes, caritas: maior autem horum caritas . Sectamini caritatem. Discernite ergo fidem uestram. Iam estis de predestinatis, uocatis, iustificatis. Paulus Apostolus dicit: Neque circumcisio aliquid ualet, neque preputium; sed fides. Dic adhuc, Apostole, adde, discerne; quia, Et demones credunt et contremiscunt: ergo adde et discerne, demones enim credunt, et contremiscunt quod oderunt. Distingue, Apostole, et circumcide fidem meam, et discerne causam meam de gente non sancta . Plane distinguit, discernit, circumcidit. Et fides, inquit, que per dilectionem operatur .



CAPUT uII.

7. Cultus gratuitus Dei. Qui solus animam satiat. Unusquisque ergo, fratres mei, inspiciat se intus, appendat se [2 1Kb] , probet se in omnibus factis suis, bonis operibus suis, que faciat cum caritate, non exspectans retributionem temporalem, sed promissum Dei, faciem Dei. Non enim quidquid tibi Deus promittit, ualet aliquid preter ipsum Deum [3 1Kb] . Omnino me non satiaret Deus, nisi promitteret mihi  se ipsum Deum. Quid est tota terra? Quid est totum mare? Quid est totum celum? Quid sunt omnia sidera? Quid sol? Quid luna? Quid exercitus Angelorum? Omnium istorum Creatorem sitio [1 1Kb] : ipsum esurio, ipsum sitio, ipsi dico, Quoniam apud te est fons uite . Qui mihi dicit: Ego sum panis qui de celo descendi . Esuriat et sitiat peregrinatio mea, ut satietur presentia mea. Arridet mundus multis rebus, pulchris, fortibus, uariis: pulchrior est ille qui fecit, fortior et clarior ille qui fecit, suauior ille est qui fecit. Satiabor, cum manifestabitur gloria tua . Fides ergo que per dilectionem operatur si est in uobis, iam pertinetis ad predestinatos, uocatos, iustificatos: ergo crescat in uobis. Fides enim que per dilectionem operatur, sine spe esse non potest. Cum autem uenerimus, iam erit ibi fides? dicetur nobis, Crede? Non utique. uidebimus eum [2 1Kb] , contemplabimur eum. Dilectissimi, filii Dei sumus, et nondum apparuit quod erimus. Quia nondum apparuit, ideo fides. Filii Dei sumus, predestinati, uocati, iustificati: filii Dei sumus, et nondum apparuit quod erimus. Modo ergo fides, antequam appareat quod erimus. Scimus quod cum apparuerit, similes ei erimus. Numquid quia credimus? Non. Quare ergo? Quoniam uidebimus eum sicuti est .



CAPUT uIII.

8. Spes, in hac peregrinatione solatium. Quid spes? erit ibi? Spes iam non erit, quando erit res. Etenim ipsa spes peregrinationi necessaria est, ipsa est que consolatur in uia. uiator enim quando laborat ambulando, ideo laborem tolerat, quia peruenire sperat. Tolle illi spem perueniendi, continuo franguntur uires ambulandi. Ergo et spes que hic est, ad iustitiam pertinet peregrinationis nostre. Ipsum Apostolum audi: Adoptionem, inquit, exspectantes, in nobismetipsis ingemiscimus adhuc. Ubi est gemitus, iam non potest dici illa felicitas, de qua Scriptura dicit, Transiit labor et gemitus . Ergo adhuc, inquit, in nobismetipsis ingemiscimus, adoptionem exspectantes redemptionem corporis nostri. Adhuc ingemiscimus. Quare? Spe enim salui facti sumus. Spes autem que uidetur, non est spes. Si enim uidet quis, quid sperat? Si autem quod non uidemus speramus, per patientiam exspectamus. In hac ergo patientia martyres coronabantur; desiderabant que non uidebant, contemnebant que ferebant. In hac spe dicebant: Quis nos separabit a caritate Christi? Tribulatio? an angustia? an persecutio? an fames? an nuditas? an gladius? Quia propter te. Et ubi est propter quem? Quia propter te, inquit, mortificamur tota die . Propter te. Et ubi est, Beati qui non uiderunt et crediderunt ? Ecce ubi est, in te est, quia et fides ipsa in te ipso est. An fallit nos Apostolus, qui dicit habitare Christum per fidem in cordibus nostris ? Modo per fidem, tunc per  speciem: modo per fidem, quamdiu in uia, quamdiu in peregrinatione. Quamdiu enim sumus in corpore, peregrinamur a Domino: per fidem enim ambulamus, non per speciem .



CAPUT IX.

9. Deus beatis erit omnia in omnibus. Charitas sola semper manet. Si hoc est fides, quid erit species? Audi quid erit: Ut sit Deus omnia in omnibus . Quid est, Omnia? Quidquid hic querebas, quidquid hic pro magno habebas, ipse tibi erit. Quid hic uolebas, quid amabas? Manducare et bibere? Ipse tibi erit cibus, ipse tibi erit potus. Quid hic uolebas? Sanitatem corporis fragilem, transeuntem? Ipse tibi immortalitas erit. Quid hic querebas? Diuitias? Auare, quid enim tibi sufficit, si Deus ipse non sufficit? Sed quid amabas? Gloriam, honores? Deus tibi erit gloria: cui et modo dicitur, Gloria mea, et exaltans caput meum . Iam enim exaltauit caput meum. Caput nostrum Christus est. Sed quid miraris? Quia caput et cetera membra exaltabuntur; tunc erit Deus omnia in omnibus. Hoc modo credimus, hoc modo speramus: cum uenerimus, tenebimus; et iam uisio erit, non fides: cum uenerimus, tenebimus, et iam res erit, non spes. Charitas quid? numquid et ipsa modo est, et tunc non erit? Si amamus credendo et non uidendo; quomodo amabimus uidendo et tenendo? Ergo caritas erit, sed perfecta erit: sicut Apostolus ait, Fides, spes, caritas, tria hec; maior autem horum caritas . Hanc habentes, et in nobis nutrientes, securi illo adiuuante perseuerantes in eo, dicamus: Quis nos separabit a caritate Christi? donec ipse misereatur, ipse perficiat. Tribulatio? an angustia? an fames? an nuditas? an periculum? an gladius? Quoniam propter te mortificamur tota die, deputati sumus ut oues occisionis. Et quis supportat? quis omnia tolerat? Sed in his omnibus superamus. Unde? Per eum qui dilexit nos . Ergo, Si Deus pro nobis, quis contra nos?



SERMO CLIX [* 1Kb]  . De uerbis eisdem Apostoli, Rom. uIII, 30, 31, seu de iustificatione: necnon de uerbis Iacobi I, 2-4, Omne gaudium existimate, fratres mei cum in tentationes uarias incideritis, etc.  .



CAPUT PRIMUM.

1. Iustificatio hic in nobis imperfecta. Perfecta iustificatio in martyribus. Iniuria est, pro martyre orare. Hesterno die de iustificatione nostra, que nobis est a Domino Deo nostro, sermo productus est, ministrantibus nobis, donante illo, audientibus uobis. Et cum simus in hac uita onerati sarcina corruptibilis carnis, non utique sine peccato; quia si dixerimus quia peccatum non habemus, nos ipsos seducimus, et ueritas in nobis non est : iustificatos tamen nos esse secundum modum peregrinationis nostre, uiuentes ex fide  quousque fruamur specie, claruit, quantum arbitror, Charitati uestre. Incipitur ergo a fide, ut perueniatur ad speciem: uia curritur, patria queritur. In peregrinatione dicit anima nostra: Quoniam ante te est omne desiderium meum, et gemitus meus a te non est absconditus . In patria uero nullus orandi locus erit, sed tantum laudandi. Quare orandi locus nullus erit? Quia nichil deest. Quod hic creditur, ibi uidetur; quod hic speratur, ibi tenetur; quod hic petitur, ibi accipitur. Perfectio tamen in hac uita nonnulla est, ad quam sancti martyres peruenerunt. Ideoque habet ecclesiastica disciplina, quod fideles nouerunt, cum martyres eo loco recitantur ad altare Dei, ubi non pro ipsis oretur: pro ceteris autem commemoratis defunctis oratur. Iniuria est enim, pro martyre orare, cuius nos debemus orationibus commendari. Certauit enim contra peccatum usque ad sanguinem. Quibusdam uero adhuc imperfectis, et tamen ex parte iustificatis, ad Hebreos dicit Apostolus: Nondum enim usque ad sanguinem pugnastis, aduersus peccatum certantes . Si ergo illi nondum usque ad sanguinem, procul dubio aliqui usque ad sanguinem. Qui usque ad sanguinem? Utique sancti martyres; de quibus lectio sancti apostoli Iacobi modo audita est. Omne gaudium existimate, fratres mei, cum in tentationes uarias incideritis. Perfectis iam dicitur, qui etiam possunt dicere: Proba me, Domine, et tenta me . Scientes, inquit, quia tribulatio patientiam operatur; patientia autem opus perfectum habet.



CAPUT II.

2. Iustitie amor admittit aliquot gradus. Primus gradus. Delectationes sensuum licite et illicite. Amanda est enim iustitia; et in hac iustitia amanda gradus sunt proficientium. Prius est ut amori iustitie non preponantur omnia que delectant. Ipse est primus gradus. Quid est quod dixi? Ut inter omnia que delectant, plus te delectet ipsa iustitia; non ut alia non delectent, sed plus ipsa delectet. Delectant enim quedam naturaliter infirmitatem nostram, ut cibus et potus delectant esurientes atque sitientes; ut nos delectat hec lux, que de celo funditur sole exorto, uel que de sideribus et luna fulget, uel que in terra accenditur luminibus consolantibus tenebras oculorum: delectat canora uox et suauissima cantilena, delectat odor bonus; delectant etiam tactum nostrum quecumque pertinent ad carnis aliquam uoluptatem. Et hec omnia, que nos delectant in sensibus corporis, aliqua licita sunt. Delectant enim, ut dixi, oculos spectacula ista magna nature: sed delectant oculos etiam spectacula theatrorum. Hec licita, illa illicita. Psalmus sacer suauiter cantatus delectat auditum: sed delectant auditum etiam cantica histrionum. Hoc licite, illud illicite. Delectant olfactum flores et aromata, et hec Dei creatura: delectant olfactum etiam thura in aris demoniorum. Hoc licite, illud illicite. Delectat gustum cibus non prohibitus; delectant gustum etiam epule sacrilegorum sacrificiorum. Hoc licite, illud illicite. Delectant coniugales amplexus: delectant etiam meretricum. Hoc licite, illud illicite. uidetis ergo, karissimi, esse  in istis corporis sensibus licitas et illicitas delectationes. Iustitia sic delectet, ut uincat etiam licitas delectationes; et ei delectationi qua licite delectaris, prepone iustitiam.



CAPUT III.

3. Delectatio mentis de iustitia et fide. Constituamus ante oculos, propter hoc quod dixi, exemplum certaminis. Interrogo utrum ames iustitiam: respondebis, Amo. Quod non responderes ueraciter, nisi te aliquatenus delectaret. Non enim amatur, nisi quod delectat. Delectare in Domino , Scriptura dicit. Dominus autem iustitia est. Non enim tibi fingere debes Deum quasi idolum. Inuisibilibus similis est Deus; et ea in nobis sunt meliora, que sunt inuisibilia. Melior est fides quam caro, melior est fides quam aurum, et melior est fides quam argentum, quam pecunia, quam predia, quam familia, quam diuitie; et ista omnia uidentur, fides non uidetur. Cui ergo similiorem putabimus Deum, uisibilibus, an inuisibilibus? pretiosis, an uilibus? De uilioribus loquar. Habes duos seruos, unum deformem corpore, alium pulcherrimum; sed illum deformem fidelem, alterum infidelem. Dic mihi quem plus diligas: et uideo te amare inuisibilia. Quid ergo, quando plus amas seruum fidelem, licet corpore deformem, quam pulchrum infidelem, errasti, et feda pulchris preposuisti? Utique non: sed pulchriora fedis preposuisti. Contempsisti enim oculos carnis, et erexisti oculos cordis. Interrogasti oculos carnis, et quid tibi renuntiauerunt? Iste pulcher est, ille fedus. Repulisti eos, eorum testimonium reprobasti: erexisti oculos cordis in seruum fidelem, et in seruum infidelem [1 1Kb] : istum inuenisti fedum carne, illum pulchrum; sed pronuntiasti et dixisti, Quid fide pulchrius? quid infidelitate deformius?



CAPUT Iu.

4. Iustitia pre omnibus licitis delectationibus amanda. Ergo pre omnibus uoluptatibus, hoc est delectationibus etiam licitis, amanda est iustitia. Si enim habes sensus interiores, omnes illi interiores sensus delectantur delectatione iustitie. Si habes oculos interiores, uide iustitie lumen: Quoniam apud te est fons uite, et in lumine tuo uidebimus lumen . De illo lumine dicit Psalmus: Illumina oculos meos, ne unquam obdormiam in morte . Item si habes aures interiores, audi iustitiam. Tales aures querebat, qui dicebat: Qui habet aures audiendi, audiat . Si habes olfactum interius, audi Apostolum: Christi bonus odor sumus Deo in omni loco . Si habes gustatum interius, audi: Gustate et uidete, quoniam suauis est Dominus . Si habes tactum interius, audi quid sponsa cantet de sponso: Sinistra eius sub capite meo, et dextera eius amplectetur me .

5. Iustitie delectatio anteponenda ceteris delectationibus. Exemplum ergo, ut dicere ceperam, huius certaminis proponamus. uideamus, fratres mei, quisnam  sit; interrogo [1 1Kb] , et respondeat, quod dicturus sum, utrum sic delectetur iustitia, ut eam ceteris ad hos sensus corporis pertinentibus delectationibus anteponat. Ecce delectat te aurum tuum, oculos tuos delectat: metallum est pulchrum, fulgentissimum, delectat. Pulchrum est, non nego: nam si pulchrum negauero, Creatori iniuriam facio. uenit ergo tentator, et dicit tibi: Tollo tibi aurum, nisi dixeris pro me falsum testimonium: si autem dixeris, addo tibi. Decertant in te due delectationes: modo interrogo te quid preponas, quid te plus delectet, aurum, an ueritas; aurum, an uerum testimonium. An hoc lucet, et illud non lucet? Fides queritur in uero testimonio. Aurum lucet, fides non lucet? Erubesce, habeto oculos: quod amabas in seruo tuo, redde Domino tuo. Iamdudum enim cum interrogarem de duobus seruis tuis, uno deformi fideli, alio pulchro infideli, quem magis diligeres; respondebas mihi iuste, et preponebas quod preponendum fuit. Redi in te, quia modo agitur de te ipso. Certe amasti seruum fidelem: Dominus tuus indignus est, si te habeat seruum fidelem? Et tu seruo tuo fideli pro magno quid promittebas? Ut multum diligeres, summum premium libertatis. Quid magnum promittebas fideli seruo tuo? Libertatem temporalem. Nonne uidemus multos seruientes non egentes, et liberos mendicantes? Et exigebas ab eo fidem, cui promittebas libertatem: nec ei seruas fidem, qui tibi promittit eternitatem!



CAPUT u.

6. Iustitia cum delectatione examore sectanda. Longum est, per singulos corporis sensus excurrere: sed quod de oculis dixi, hoc de ceteris intelligite; et preponite delectationi carnis, delectationem mentis. Carnem quippe uestram delectant illicite uoluptates: mentem uestram delectet inuisibilis, pulchra, casta, sancta, canora, dulcis iustitia, ut non ad eam timore cogamini. Si enim ad eam timore cogimini, nondum delectat. Peccare non debes, non timore pene, sed amore iustitie. Hinc Apostolus dicit: Humanum dico propter infirmitatem carnis uestre. Sicut enim exhibuistis membra uestra seruire immunditie [2 1Kb] et iniquitati ad iniquitatem; sic nunc exhibete membra uestra seruire iustitie in sanctificationem . Quid dixi? Humanum dico: quod potestis portare, dico. Quando exhibuistis membra uestra iniquitati ad flagitia perpetranda, timore adducti estis, an delectatione inuitati? Quid dicitis? Respondete nobis, quia et qui bene uiuitis, male aliquando fortasse uixistis. Quando peccabatis, delectabamini in peccatis uestris; timor uos adducebat ad peccandum, an suauitas peccati? Respondebitis, Suauitas. Ad peccatum suauitas adducit, et ad iustitiam timor impingit? Probate uos, inspicite uos. Tollat aurum qui minatur: suauior est iustitia, lucidior est iustitia. Non det aurum qui promittit: preponenda est auro iustitia, delectando preponenda est; fulgentior est, lucidior est, suauior est, dulcior  est. Iam ergo si quis se probat, et in hoc certamine superauit, audiuit Apostolum dicentem, Humanum dico propter infirmitatem carnis uestre. Sine dubio pepercit infirmitati: et nescio quid gratius minus idoneis dicere tentauit.



CAPUT uI.

7. Pro iustitia non solum contemnenda uoluptas, sed etiam ferendus dolor. Ecce, inquit, hoc dico quod capere potestis: exhibuistis membra uestra deliciis illicitis, peccatorum suauitate ducti estis, ut illa faceretis; ducat uos ad recta facta suauitas et dulcedo iustitie: amate iustitiam, quomodo amastis iniquitatem. Digna est iustitia, que a uobis impetret ut exhibeatis illi, quod exhibuistis iniquitati: hoc est Humanum dico, hoc est, quod infirmitas uestra tolerare adhuc potest. Quid ergo suspendit Apostolus? quid distulit dicere? Quid distulit, dicam, si potero. Appende iustitiam et iniquitatem: tantumne digna est iustitia, quantum digna fuit iniquitas? Sic amanda est ista, quomodo amata est illa? Absit ut sic, sed et utinam uel sic. Ergo plus? Plus omnino. In iniquitate secutus est uoluptatem, pro iustitia tolera dolorem. In iniustitia, inquam, secutus es delectationem, pro iustitia tolera dolorem: hoc est plus. Ecce nescio quis etatis lubrice impudicus adolescens, suauitate illiciente iniecit oculos in coniugem alienam, amauit, cupit peruenire; querit tamen latere: sic enim amat uoluptatem, ut plus timeat dolorem. Quare querit latere? Timet apprehendi, ligari, adduci, includi, produci, torqueri, occidi. Hec omnia timendo, in illa appetitione suauitas sue latebra querit: aucupatur absentiam mariti, ipsum adiutorem flagitii sui timet inuenire, quia conscio se formidat implicare. Et uidemus eum suauitate duci: sed suauitas illa non est tanta, ut uincat etiam timorem et dolorem timoremque penarum. Da mihi pulchram iustitiam, da mihi fidei pulchritudinem: procedat in medium, ostendat se oculis cordis, inspiret feruorem amatoribus suis. Iam tibi dicitur: Frui me uis? Contemne quidquid te aliud delectat, contemne pro me. Ecce contempsisti, parum est illi: Humanum est hoc, propter infirmitatem carnis uestre. Parum est ut contemnas quidquid te delectabat: contemne quidquid te terrebat; contemne carceres, contemne uincula, contemne equuleum, contemne tormenta, contemne mortem. Hec uicisti, me inuenisti. In utroque gradu amatores iustitie uos probate.



CAPUT uII.

8. Martyres perfecti amatores iustitie. Inuenimus forsitan aliquos qui preponant iustitie delectationem uoluptatibus et delectationi corporis sui: qui autem pro illa penas, delores, mortemque contemnat, putas est aliquis in uobis? Saltem cogitemus, quod profiteri non audemus. Quid cogitamus? Ubi cogitamus? Millia martyrum adiacent oculis nostris, ipsi ueri amatores perfectique iustitie. De illis dictum est: Omne gaudium existimate, fratres mei, cum in tentationes uarias incideritis; scientes quod probatio fidei uestre patientiam operatur; patientia autem opus perfectum habet. Quid addi potest, ut opus perfectum habeat? Amat, ardet, feruet;  calcat omnia que delectant, et transit: uenit ad aspera, horrenda, truculenta, minantia; calcat, frangit, et transit. O amare, o ire, o sibi perire, o ad Deum peruenire! Qui animam suam amat, perdet illam; et qui perdiderit animam suam propter me, in uitam eternam inueniet illam. Sic armandus est amator iustitie, sic armandus est amator inuisibilis pulchritudinis. Que dico uobis in tenebris, dicite in lumine; et que in aure auditis, super tecta predicate . Quid est, que dico uobis in tenebris, dicite in lumine? Que dico et auditis mente, dicite presumentes. Et quod in aure auditis, super tecta predicate. Quid est, In aure auditis? In secreto auditis; quia profiteri et confiteri adhuc timetis. Quid est ergo, Super tecta predicate? Domus uestre, corpora uestra; domus uestre, carnes uestre. Ascende in tectum, calca carnem, et predica uerbum.



CAPUT uIII.

9. Ex Deo est, si quid iustitie habemus. Sed prius, fratres mei, plangite quod eratis, ut quod nondum estis, esse possitis. Hoc quod loquor magnum est. Et unde nobis magnum? Summum est, perfectum est, optimum est: unde nobis? Audite unde nobis: Omne datum optimum et omne donum perfectum desursum est, descendens a Patre luminum, apud quem non est transmutatio, nec momenti obumbratio . Inde est quod habemus bonum, inde est quod nondum habemus. Non habetis? Petite, et accipietis. Si uos, ait Saluator, si uos cum sitis mali, nostis bona data dare filiis uestris; quanto magis Pater uester celestis dabit bona petentibus se ? Examinet se ergo omnis homo, et quidquid in se boni inuenerit, quod pertineat ad iustificationem nostram, agat gratias illi qui dedit; et agendo gratias illi qui dedit, ab illo petat et quod nondum dedit. Non enim tu in accipiendo proficis, et ille in dando deficit. Quantumlibet capaces fauces, capacem uentrem afferas; fons uincit sitientem.



SERMO CLX [* 1Kb]  . De uerbis Apostoli, I Cor. cap. I, 31, Qui gloriatur, in Domino glorietur. Et de uersu Psalmi LXX, 2, In tua iustitia erue me, et exime me  .

1. Glorietur homo in Domino, non in sua iustitia. Admoniti ab Apostolo sumus, ut qui gloriatur, in Domino glorietur; eique Domino cantauimus, In tua iustitia erue me, et exime me. Hoc est ergo in Domino gloriari, non in sua, sed in eius iustitia gloriari. Hec autem iustitia latuit eos qui de sua iustitia gloriantur. Et hoc maxime uitium apparuit in Iudeis nouum Testamentum recusantibus et in uetere homine remanentibus. Frustra et infructuose in suis codicibus legerant atque cantauerant, In tua iustitia erue me. Ignorantes enim Dei iustitiam, et suam uolentes constituere, iustitie Dei non sunt subiecti.  Nemo ergo tanquam de sua iustitia glorietur, etiamsi iustus est. De sua quippe iustitia glorianti dictum est: Quid enim habes quod non accepisti ? Ergo qui gloriatur, in Domino glorietur. Quid enim securius, quam in illo gloriari, de quo nemo potest omnino confundi? Nam si gloriatus fueris in homine, potest inueniri aliquid in homine, imo multa inueniri possunt in homine, de quibus confundatur qui in illo gloriatur. Cum autem audis non esse in homine gloriandum, utique nec in te: non enim tu non homo. Si ergo gloriaris in te, in homine gloriaris: et hoc est stultius et exsecrabilius. Quia si gloriatus fueris in homine iusto aliquo uel alio sapiente, ille non in se gloriatur in quo tu gloriaris; tu autem si in te gloriaris, non sapiens, non iustus es: si autem non oportet in homine sapiente gloriari, multo minus oportet in insipiente gloriari. Qui autem gloriatur in se, in insipiente gloriatur. Eo enim ipso insipiens conuincitur, quia in se ipso gloriatur. Ergo qui gloriatur, in Domino glorietur. Nihil tutius, nichil securius. Si potes, habes quod apprehendas, in Domino gloriatus non confunderis. Non enim aliquid reprehensionis inueniri potest in illo, in quo gloriaris. Ac per hoc et ille qui non dicebat, In mea iustitia erue me; sed, In tua iustitia erue me: hoc prius dixit, In te speraui, Domine, non confundar in eternum .

2. Iudei proprie iustitie opinione excecati. Numquid enim aliud est, in quo errauerunt Iudei, aut quo alio uitio ab euangelica gratia extorres facti sunt, nisi uno illo de quo Apostolus non tacuit, quod paulo ante commemoraui? Testimonium, inquit, eis perhibeo, quia zelum Dei habent, sed non secundum scientiam. Ubi laudauit, etiam reprehendit. Unde ergo illi uitiosi? Quia utique quamuis zelum Dei habeant, non secundum scientiam. Et quasi consuleremus Apostolum, et diceremus, Quid est quod dixisti, non secundum scientiam? Que est ista scientia, quam illi non habent, qui tamen zelum Dei habent? Quam scientiam non habent, uis audire? Attende quod sequitur: Ignorantes enim Dei iustitiam, et suam uolentes constituere, iustitie Dei non sunt subiecti . Si ergo zelum Dei habes, et uis habere secundum scientiam, et pertinere ad Testamentum nouum, ad quod Iudei propterea pertinere non potuerunt, quia zelum Dei non secundum scientiam habuerunt; agnosce Dei iustitiam, et noli tuam uelle constituere hanc ipsam, si quam habes: si bene uiuis, si precepta Dei facis, noli tuum putare; hoc est enim uelle suam iustitiam constituere. Agnosce a quo acceperis et habes quod accepisti. Non enim habes, quod non accepisti. Si autem accepisti, quid gloriaris, quasi non acceperis ? Cum enim gloriaris, quasi non acceperis, in te gloriaris: et ubi est, Qui gloriatur, in Domino glorietur? Datum tene, sed datorem agnosce. Spiritum suum se daturum cum promitteret Dominus: Si quis sitit, inquit, ueniat ad me, et bibat. Qui credit in me, flumina aque uiue fluent de uentre eius . Unde in te hoc flumen? Recordare tuam pristinam siccitatem. Nisi enim siccus fuisses, non sitisses: si non sitisses, non bibisses. Quid est, si non sitisses, non bibisses? Nisi tu te inanem inuenisses, in Christum non credidisses. Antequam diceret, flumina aque uiue fluent de uentre eius; prius dixit, Si quis sitit, ueniat et bibat. Ideo flumen habebis aque uiue, quia bibis: non bibis, si non sitis: si autem sitiebas, quare tanquam de tuo flumine gloriari uolebas? Ergo qui gloriatur, in Domino glorietur.

3. Scire Christum crucifixum magna sapientia. Superbia hominem prohibet a fide in Christum.---Et ego, inquit, fratres, ueniens ad uos ueni non in elatione uerbi aut sapientie, annuntians uobis mysterium Dei. Dicit etiam: Numquid dixi me scire aliquid in uobis, nisi Iesum Christum, et hunc crucifixum ? Et si hoc solum sciebat, nichil est quod nesciebat. Magnum est scire Christum crucifixum: sed ante oculos paruulorum tanquam inuolutum posuit thesaurum. Christum, inquit, crucifixum. Quanta habet intus iste thesaurus? Deinde alio loco, cum metueret quibusdam, ne per philosophiam et inanem fallaciam seducerentur a Christo, thesaurum scientie et sapientie Dei promisit in Christo. Cauete, inquit, ne quis uos seducat per philosophiam et inanem seductionem, secundum elementa mundi, non secundum Christum, in quo sunt omnes thesauri sapientie et scientie absconditi . Christus crucifixus, thesauri sapientie et scientie absconditi. Nolite ergo, inquit, nomine sapientie dicipi. Ad hoc inuolucrum uos aduocate, hoc uobis ut euoluatur, orate. Stulte huius mundi philosophe, quod queris nichil est: quem non queris [1 1Kb] . Quid prodest, quia multum sitis, et fontem calcando pertransis? Contemnis humilitatem, quia non intelligis maiestatem. Si enim cognouissent, nunquam Dominum glorie crucifixissent . Iesum Christum, inquit, crucifixum. Non dixi aliquid me in uobis scire, nisi Iesum Christum, et hunc crucifixum: humilitatem eius, quam irrident superbi, ut fiat in eis, Increpasti superbos; maledicti enim qui declinant a mandatis tuis . Et quod est mandatum eius, nisi ut credamus in eum, et diligamus inuicem? In quem credamus? In Christum crucifixum. Quod non uult audire superbia, hoc audiat sapientia. Mandatum eius est, ut credamus in eum. In quem? In Christum crucifixum. Hoc est mandatum eius, ut credamus in Christum crucifixum. Hoc omnino: sed superbus iste, erecta ceruice, tumenti gutture, elata lingua, inflatis buccis irridet Christum crucifixum. Maledicti ergo qui declinant a mandatis tuis. Quare irrident, nisi quia uilem uesticulam forinsecus circumdatam uident, latentem intus thesaurum non uident? uidet carnem, uidet hominem, uidet crucem, uidet mortem, ista contemnit. Mane, noli transire, noli spernere, noli insultare. Exspecta, scrutare: forte est aliquid intus quod te multum delectet. Si inuenias quod oculus non uidit, nec auris audiuit, nec in cor  hominis ascendit . uidet oculus carnem: est infra carnem quod oculus non uidet. Audit auris tua uocem: est ibi quod auris non audiuit. Ascendit in cor tuum, quasi de terrenis cogitationibus, homo crucifixus et mortuus: est illic quod in cor hominis non ascendit. Ascendunt enim in cor nostrum usitate cogitationes: Ascendit, inquit, in cor Moysi uisitare fratres suos ; humana est ista conditio [1 1Kb] . Et cum discipuli de ipso Domino dubitarent, et apud se ipsos dicerent, cum subito resurrexisse conspicerent, Ipse est, non est; caro est, spiritus est: hoc eis dicit, Quid cogitationes ascendunt in cor uestrum ?

4. Humilitas crucis uia ad celsitudinem. Queramus ergo, si possumus, non quod in cor nostrum possit ascendere, sed quo cor nostrum mereatur ascendere. Merebitur enim in regnante glorificari, qui didicerit in crucifixo gloriari. Unde uidens ipse Apostolus, non solum quo ascendat, sed etiam qua ascendat: multi enim uiderunt quo, nec uiderunt qua: amauerunt celsitudinis patriam, sed ignorauerunt humilitatis uiam: sciens ergo Apostolus, et cogitans et premeditans, non solum quo, sed etiam qua,  Mihi, inquit, absit gloriari, nisi in cruce Domini Iesu Christi. Poterat dicere, In sapientia Domini nostri Iesu Christi; et uerum diceret: poterat, In maiestate; et uerum diceret: poterat, In potestate; et uerum diceret: sed dixit, in cruce. Ubi mundi philosophus erubuit, ibi thesaurum Apostolus reperit: non contemnendo uile inuolucrum, peruenit ad pretiosum inuolutum. Absit, inquit, mihi gloriari, nisi in cruce Domini nostri Iesu Christi. Bonam sarcinam sustulisti, ibi totum est quod quesisti; et quid ibi magnum lateret, ostendisti. Quale adiutorium? Per quem mihi, inquit, mundus crucifixus est et ego mundo . Quando tibi crucifigeretur mundus, nisi pro te crucifigeretur per quem factus est mundus? Ergo qui gloriatur, in Domino glorietur. Quo Domino? Christo crucifixo. Ubi humilitas, ibi maiestas; ubi infirmitas, ibi potestas; ubi mors, ibi uita. Si uis ad illa peruenire, noli ista contemnere.

5. Filii Zebedei celsitudinem appetentes ad uiam uocantur. Audisti in Euangelio filios Zebedei. Querebant altitudinem, dicentes ut unus eorum sederet ad dexteram tanti patrisfamilias, alter ad sinistram. Magnam plane illi celsitudinem requirebant, magnam: sed quoniam postponebant qua, uocat eos Christus ab eo quo ire uolebant, ad illud qua ire debebant. Querentibus quippe tantam celsitudinem quid respondit? Potestis bibere calicem quem ego bibiturus sum ? Quem calicem, nisi humilitatis, nisi passionis? quem bibiturus et in se transformans infirmitatem nostram ait Patri: Pater, si fieri potest, transeat a me calix iste .  Istos ipsos in se transformans, qui talem calicem bibere recusabant, et altitudinem querebant, humilitatis uiam negligebant, Potestis bibere, inquit, calicem quem ego bibiturus sum? Christum queritis excelsum; redite ad crucifixum. uultis regnare et gloriari in sedibus Christi; prius discite dicere, Mihi absit gloriari, nisi in cruce Domini nostri Iesu Christi  . Hec est doctrina christiana, humilitatis preceptum, humilitatis commendatio, ut non gloriemur, nisi in cruce Domini nostri Iesu Christi. Nam non est magnum in Christi sapientia gloriari: magnum est in cruce Christi gloriari: unde tibi insultat impius, inde glorietur pius; unde insultat superbus, inde glorietur christianus. Noli erusbescere de cruce Christi: ideo in fronte tanquam in sede pudoris signum ipsum accepisti. Recole frontem tuam, ne linguam expauescas alienam.

6. Circumcisio ueteris Testamenti, crux noui signum. Signum ueteris Testamenti circumcisio in latenti carne: signum noui Testamenti crux in libera fronte. Ibi enim occultatio est, hic reuelatio: illud est sub uelamine, hoc in facie. Quamdiu enim legitur Moyses, uelamen super cor eorum positum est. Quare? Quia non transierunt ad Christum. Cum enim transieris ad Christum, auferetur uelamen: ut qui habebas in occulto circumcisionem, in fronte portes crucem. Nos autem reuelata facie gloriam Domini speculantes, in eamdem imaginem, inquit, transformamur, de gloria in gloriam, tanquam a Domini Spiritu . Ne hoc tibi tribuas, ne hoc tuum putes, ne ignorans Dei iustitiam et tuam uolens constituere, iustitie Dei non sis subiectus. Transi ergo ad Christum, o qui gloriaris de circumcisione. Inde enim uis gloriam habere, quod uerecundaris ostendere. Signum est, uerum est [1 1Kb] , a Deo preceptum est: sed occultationis signum est. Nouum enim Testamentum in ueteri uelabatur: uetus Testamentum in nouo reuelatur. Ideo signum ab occulto transeat in manifestum, et incipiat esse in fronte quod latebat sub ueste. Nam in eo signo Christum esse prenuntiatum quis ambigat? Inde cultellus petrinus: Petra autem erat Christus . Inde octauus dies circumcisionis, et dominicus resurrectionis  . Ideo Apostolus inde transiens, inde ueniens, transiens scilicet ad Christum, ut auferatur uelamen, nouit unde glorietur. Mihi autem absit gloriari, nisi in cruce Domini nostri Iesu Christi. Quid enim prius dixerat? Neque enim qui circumcisi sunt, ii legem custodiunt; sed uolunt uos circumcidi, ut in uestra carne glorientur . Tu quid, Apostole? Transfer signum ad frontem. Mihi autem absit gloriari, nisi in cruce Domini nostri Iesu Christi. Hic [2 1Kb] habeo, inquit, quod ignorabam.  uenit Testamentum nouum, reuelatum est quod occultabatur. Qui sedebant in umbra mortis, lumen ortum est eis . Reuelatum est eis quod occultabatur: quod latebat, in aperto est. uenit ipsa Petra, omnes nos spiritu circumcidit, et sue humilitatis signum in redemptorum fronte defixit.

7. Gloriatio sit in cruce Christi, non in nostra iustitia. Iam gloriatio in cruce sit Christi: non nos pudeat humilitatis Excelsi. Quamdiu discretio ciborum, et carnis circumcisio? Quorum Deus uenter, et gloria in pudendis eorum . Illis futura prenuntiabantur, iam facta credantur. Non simus ingrati ei qui uenit, si exspectauimus ut ueniret. Sed unde Iudei ab hac gratia extorres, alieni, fugitiui? Quia zelum Dei habent, sed non secundum scientiam. Quam scientiam? Ignorantes, inquit, Dei iustitiam, et suam uolentes constituere: non tenentes Deum nisi in preceptis, et suis uiribus se arbitrantes implere posse precepta, adiutorium deuitarunt [1 1Kb] . Finis enim legis Christus, perfectio legis Christus, ad iustitiam omni credenti . Et quid facit Christus? Iustificat impium. Credendo quippe in eum qui iustificat impium, non pium, sed impium; faciens pium, quem reperit impium: credenti ergo in eum qui iustificat impium, deputatur fides eius ad iustitiam. Si enim Abraham ex operibus iustificatus est, tanquam ipse fecerit, tanquam sibi hoc ipse prestiterit; habet gloriam, sed non apud Deum . Qui autem gloriatur, in Domino glorietur; et securus dicat, In tua iustitia erue me, et exime me. Eruit enim et eximit in se sperantes; non suis uiribus, quod acceperint, tribuentes. Et hoc ipsum enim est sapientie, scire cuius est donum . Quis hoc dixit? Qui rogauit Deum, ut daret illi continentiam. Que iustitia, que particula iustitie impleri potest, sine aliqua continentia? Delectat enim peccare: nam si non delectaret, non fieret. Minus autem delectat iustitia, aut non delectat, aut minus quam dignum est, delectat. Unde hoc, nisi de languoribus anime? Panis in fastidio est, et delectat uenenum. Unde iste languor sanabitur, obsecro uos? Itane a nobismetipsis et per nosmetipsos? Qui omnes idonei fuimus uulnerare nos, quis nostrum est idoneus curare quod fecit? Sic et in ipsis delictis, quis non cum uoluerit, uulnerat se? Sed non quis cum uoluerit, sanat se. Sit ergo animus pius, sit fideliter christianus, sit gratie non ingratus. Agnoscatur medicus: nunquam se sanat egrotus.



SERMO CLXI [* 1Kb]  . De uerbis Apostoli, Nolite errare: neque fornicatores, neque idolis seruientes, neque adulteri, neque molles, neque masculorum concubitores . . . regnum Dei possidebunt. Nescitis quia corpora uestra membra Christi sunt? etc. I Cor. cap. uI, u\ u\. 9, 10, 15, 19  .



CAPUT PRIMUM.

1. Fornicatio fugienda. Iniuriam Christo facit fornicator. Apostolum audiuimus, cum legeretur, corripientem et cercentem humanas libidines; et dicentem: Nescitis quia corpora uestra membra Christi sunt? Tollens ergo membra Christi, faciam membra meretricis? Absit. Corpora ergo nostra membra Christi esse dixit; quoniam Christus caput nostrum est, eo quod homo factus est propter nos: caput de quo dictum est, Ipse Saluator corporis nostri . Corpus autem eius Ecclesia est . Si ergo Dominus noster iehsu Christus tantummodo animam humanam susciperet; membra eius non essent nisi anime nostre: quia uero et corpus suscepit, per quod etiam caput est nobis, qui ex anima et corpore constamus; profecto illius membra sunt et corpora nostra. Si ergo unusquisque cupiens fornicari, uilescebat sibi, et in se ipso contemnebat se ipsum; non in se contemnat Christum: non dicat, Faciam, nichil sum: Omnis caro fenum . Sed corpus tuum membrum est Christi. Quo ibas? Redi. Quo te tanquam precipitare cupiebas? Parce in te Christo, agnosce in te Christum. Tollens ergo membra Christi, faciam membra meretricis? Meretrix est enim que tibi ad adulterium consentit: et forte ipsa christiana tollit membra Christi, et facit membra adulteri. Inuicem in uobis contemnitis Christum, nec agnoscitis Dominum uestrum, nec cogitatis pretium uestrum. Qualis autem ille Dominus, qui seruos suos fecit fratres suos? Sed parum erat fratres suos, nisi faceret membra sua. Itane tanta dignitas uiluit? Quia tam benigne prestita est, non honor ei retribuitur? Si non prestaretur, desideraretur: quia prestita est, contemnitur?



CAPUT II.

2. Fornicator in Spiritum sanctum iniuriosus. Hec autem corpora nostra, que dicit Apostolus membra esse Christi, propter corpus Christi, quod ex genere corporis nostri suscepit; hec ergo corpora nostra dicit idem apostolus templum esse in nobis Spiritus sancti, quem habemus a Deo. Propter corpus Christi corpora nostra membra sunt Christi: propter inhabitantem Spiritum Christi, corpora nostra sunt templum Spiritus sancti. Quid horum in te contemnis? Christum, cuius membrum es? an Spiritum sanctum, cuius templum es? Ipsam meretricem, que tibi consentit ad malum, non audes fortasse introducere in cubiculum tuum, ubi habes lectum tuum coniugalem: sed queris aliquem abiectum in domo tua et turpem locum, in quo turpiter uoluteris. Defers ergo honorem cubiculo uxoris tue, et non defers templo Dei tui? Non introducis impudicam, ubi dormis cum coniuge tua, et tu ipse is ad impudicam, cum sis templum Dei? Puto quia melius est templum Dei, quam cubiculum uxoris tue. Quocumque enim ieris, iehsu uidet te; qui fecit te, et perditum redemit te, et pro mortuo mortuus est pro te. Tu te non  agnoscis: sed ille a te oculos non auertit, non ad adiuuandum, sed ad puniendum. Oculi enim Domini super iustos, et aures eius ad preces eorum. Continuo subiecit, et terruit eos qui sibi malam securitatem dabant, qui sibi dicebant, Faciam: non enim Deus me tam turpia facientem dignatur attendere. Audi quid sequitur, cuius sis attende; quoniam quocumque ieris, iehsu uidet: uultus autem Domini super facientes mala, ut perdat de terra memoriam eorum . Sed de qua terra? Ubi dicitur, Spes mea es tu, portio mea in terra uiuentium .



CAPUT III.

3. Fornicatio excludit a regno Dei. Forte enim malus, iniquus, adulter, impudicus, fornicarius gaudet quia facit, et senescit in quo libido non senescit, et dicit apud se: Certe uerum est, uultus autem Domini super facientes mala, ut perdat de terra memoriam eorum. Ecce ego iam senui, qui ab ineunte etate usque in hodiernum diem tanta committo, multos castos ante me sepeliui, multorum castorum funera iuuenum ad sepulcrum ipse deduxi, et pudicis impudicus superuixi. Quid est quod dicitur, quia uultus Domini super facientes mala, ut perdat de terra memoriam eorum? Est alia terra ubi non est impudicus, est alia terra in regno Dei. Nolite errare: neque fornicatores, neque idolis seruientes, neque adulteri, neque molles, neque masculorum concubitores, neque fures, neque auari, neque ebriosi, neque maledici regnum Dei possidebunt. Hoc est, perdet de terra memoriam eorum. Multi enim talia committentes, spem sibi ponunt: propter eos qui perdite uiuentes spem sibi ponunt in regno Dei, quo non accessuri sunt, dictum est, Perdet de terra memoriam eorum. Erit enim celum nouum, et terra noua, quam iusti inhabitabunt. Ibi impii, ibi mali, ibi nequissimi habitare non sinuntur. Eligat modo qui talis est, ubi desideret habitare, cum tempus est ut possit mutari.



CAPUT Iu.

4. Habitationes due, in igne, aut in regno. Pro corpore quantum timetur. Due quippe habitationes sunt; una in igne eterno, alia in regno eterno. Puta quia in igne eterno aliter ille, aliter ille torquebuntur: ibi erunt tamen, ibi omnes cruciabuntur; minus ille, plus ille. Quia tolerabilius erit Sodome in die iudicii, quam alteri ciuitati : et quidam circumeunt mare et terram, facere unum proselytum, quem cum fecerint, faciunt eum filium gehenne duplo quam sunt ipsi . Puta quia alii duplo, alii simplo; puta quia alii plus, alii minus: non est regio ubi tibi eligas locum. Quecumque ibi mitiora tormenta sunt, peiora sunt, quam que formidas in isto seculo. Cogita quomodo tremas, si tibi aliquis calumnietur, ne mittaris in carcerem: et tu ipse contra te male uiuis, ut mittaris in ignem? Contremiscis, conturbaris, pallescis, ad ecclesiam curris, episcopum uidere desideras, ad pedes eius uolutaris. Querit, quare? Libera me, inquis. Quid agitur? Ecce ille mihi calumniatur. Et quid tibi facturus est? Domine, concutior; Domine, in carcerem mittor; miserere mei, libera me. Ecce quomodo timetur carcer,  quomodo timetur conclusio; et non timetur gehenne exustio! Postremo, quando augetur calamitas, et pressura seuit atrocior, et usque ad mortem seuit, quando bonum uidetur homini ne moriatur, ne occidatur, debere succurri omnes clamant, adiutoria cuncta implorantur; subuenite, currite propter animam. Tota exaggeratio calamitatis est, quia dicitur, propter animam. Succurrendum est quidem, nec huic timori adiutorium denegandum: faciendum quod fieri potest, a quo potest.



CAPUT u.

5. Mors anime plus timenda quam corporis. uerumtamen ego interrogare uolo periclitantem, et isto nomine mea uiscera commouentem; quoniam dicit, Curre propter animam [1 1Kb] . Facile huic ego respondeo: Ego quidem curro propter carnem tuam; utinam tu curreres propter animam tuam. Et tu noueris quia propter corpus tuum curro, non propter animam tuam. Melius audio [2 1Kb] Christum uera dicentem, quam te timore falso murmurantem. Ipse enim Dominus dicit: Nolite timere eos qui corpus occidunt, animam autem non possunt occidere . Certe propter animam tuam me uis currere: ecce quem times, et sub cuius comminationibus expallescis, non potest occidere animam tuam: usque ad corpus seuit, tu noli seuire in animam tuam. Ab illo occidi non potest, a te potest; non lancea, sed lingua. Inimicus qui te percutit, finit hanc uitam: Os autem quod mentitur, occidit animam . Ex his ergo que in hoc tempore homines timent, coniiciant que timere debeant. Timet enim carcerem, et non timet gehennam? Timet questionarios tortores, et non timet infernales angelos? Timet cruciatum temporalem, et non timet penas ignis eterni? Postremo timet ad modicum mori, et non timet in eternum mori?

6. uita anime et uita corporis unde. Anime uita Deus. Ille qui te occisurus est, quem times, quem exhorrescis, quem fugis, a cuius timore non sineris dormire, et ipsum in somnis si uides, cum dormieris, expauescis, quid est facturus tibi? Exclusurus est de carne tua animam tuam: anima tua exclusa quo eat, uide. Neque enim potest ille aliter carnem tuam occidere, nisi inde excludat animam tuam, per quam uiuit caro tua. Presentia quippe anime tue caro uiuit, et quamdiu in carne tua presens est anima tua, necesse est ut uiuat caro tua. Ille autem qui tuam mortem querit, eiicere uult de carne tua uitam tuam, qua uiuit caro tua.



CAPUT uI.

Putas, non est aliqua uita, qua uiuit ipsa anima tua? Est enim anima uita quedam, qua uiuit caro tua. Putas, nulla alia uita est, qua uiuit ipsa anima tua; aut quomodo habet caro tua uitam, animam qua uiuit caro tua, fit et ipsa anima tua, ut habeat aliquam uitam suam? et quomodo caro, cum moritur, exspirat animam uitam suam; sic et anima, quando moritur, exspirat aliquam uitam suam? Si inuenerimus que sit hec uita, non corporis tui, quod  est anima tua; sed uita uite corporis tui, hoc est, uita anime tue: si inuenerimus eam, ex hac morte, qua times ne de carne eiiciatur anima tua, puto quia plus debes timere illam mortem, ne uita anime tue proiiciatur de anima tua. Breuiter ergo dicam: et quid multis teneor? uita corporis anima est, uita anime Deus est. Spiritus Dei habitat in anima, et per animam in corpore, ut et corpora nostra templum sint Spiritus sancti, quem habemus a Deo. uenit enim Spiritus ad animam nostram: quia caritas Dei diffusa est in cordibus nostris per Spiritum sanctum, qui datus est nobis ; et totum possidet qui principale tenet. In te quippe illud principatur, quod melius est. Tenens Deus quod melius est, id est, cor tuum, mentem tuam, animam tuam, profecto per meliorem possidet et inferiorem, quod est corpus tuum. Seuiat igitur inimicus, minetur mortem, faciat si permittitur, excludat de carne animam tuam: anima tua non excludat a se uitam suam. Si recte plangis, et putas te miserabiliter dicere potenti inimico tuo, Noli ferire, parce sanguini meo: non tibi dicit Deus, Miserere anime tue placens Deo ? Anima tua forte dicit: Roga illum, ne feriat; nam dimitto te. Si enim percusserit, manere tecum non possum. Roga ne feriat, si uis ut non te dimittam. Que tibi dicit, si uis ut non te dimittam? Tu ipse: tu enim qui loqueris, anima es. Si ergo percusserit carnem, tu fugis, tu exis, tu migras, iacet terra in terra. Ubi erit quod animauit terram? quod flatu Dei tibi datum est, ubi erit? Si non efflauit uitam suam, id est, Deum suum, in illo erit quem non perdidit, in illo erit quem non a se exclusit. Si autem obtemperas infirmitati anime tue, dicenti tibi, Ferit, et dimitto te; non times Deum dicentem tibi, Peccas, et dimitto te?



CAPUT uII.

7. Timor uanus et timor utilis. De timore uano timorem utilem capiamus. Timor uanus est omnium hominum timentium amittere temporalia, quandoque migraturorum, et migrare trepidantium, uolentium semper differre quod non possunt auferre. uanus est iste timor hominum: et tamen est, et uehemens est, et resisti ei non potest. Hinc increpandi, hinc obiurgandi, hinc plangendi, hinc lugendi homines, timentes mori, et nichil aliud agentes, nisi serius mori. Quare non agunt non mori? Quoniam quidquid agunt, non efficiunt ut non moriantur. Possunt autem aliquid agere, quo efficiant ut nunquam moriantur? Nullo modo. Prorsus quidquid egeris, quantumcumque inuigilaueris, quocumque fugeris, quelibet munimenta quesieris, quibuslibet diuitiis te redemeris, quibuslibet calliditatibus hostem fefelleris; non fallis febrem. Nihil enim aliud agis, ut non cito ab hoste moriaris, nisi ut serius aliquando a febre moriaris. Habes quod agas, ut nunquam moriaris. Si times mortem, ama uitam. uita tua Deus est, uita tua Christus est, uita tua Spiritus sanctus est. Non illi places male agendo. Templum ruinosum non inhabitat, templum sordidum non ingreditur. Sed geme ad illum, ut mundet sibi locum; geme ad illum, ut edificet templum sibi: quod tu destruxisti, ipse construat; quod tu exterminasti,  ipse reformet; quod tu deiecisti, ipse erigat. Clama ad Deum, clama interius, clama ubi audit: quia et ibi peccas, ubi uidet; ibi clama, ubi audit.

8. Timore pene malum non faciens, nondum laudandus. Gehenne timor ad quid utilis. Et cum timorem correxeris, et utiliter timere ceperis, non temporales cruciatus, sed eterni ignis supplicia, et ideo adulter non fueris: hinc enim loquebamur, propter Apostolum, qui dixit, Corpora uestra membra Christi sunt: cum ergo ideo adulter esse non ceperis, quia times ardere in igne sempiterno, nondum laudandus es; non quidem ita dolendus, ut ante, sed tamen nondum laudandus.



CAPUT uIII.

Quid enim magnum est, timere penam? Magnum est, sed amare iustitiam. Interrogo te, et inuenio te. Tu inspice interrogationem meam sonantem, et fac de te ipso interrogationem silentem. Dico ergo tibi: Libidine cum uictus habes consentientem, quare non committis adulterium? Et respondebis: Quia timeo gehennam, timeo supplicium ignis eterni, timeo iudicium Christi, timeo societatem diaboli, ne puniar ab illo, et cum illo ardeam. Quid? dicturus sum, Male times? quomodo tibi dicebam de aduersario, quia querebat corpus tuum occidere. Ibi enim recte dicebam, Male times, securum te fecit Dominus tuus, dicens: Nolite timere eos qui corpus occidunt. Modo cum dicis mihi, Gehennam timeo, ardere timeo, in eternum puniri timeo: quid dicturus sum? Male times? uane times? Non audeo, quandoquidem ipse Dominus ablato timore, subiecit timorem; et ait, ubi dixit, Nolite timere eos qui corpus occidunt, et postea non habent quid faciant: sed eum timete, qui habet potestatem et corpus et animam occidere in gehennam ignis: ita dico uobis, hunc timete . Cum ergo Dominus timorem incusserit, et uehementer incusserit, et repetendo uerbum comminationem geminauerit, dicturus ego sum, Male times? Ista non dicam. Plane time, nichil melius times; nichil est quod magis timere debeas. Sed interrogo te: Si non te uideret Deus, quando facis, nec quisquam te conuinceret in iudicio illius, faceres? Tu te uide. Non enim potes ad uerba omnia mea respondere, inspice te ipsum. Faceres? Si faceres, ergo penam times, castitatem nondum amas, caritatem nondum habes: seruiliter times; formido est mali, nondum dilectio boni [1 1Kb] . Sed time tamen, ut ista formido custodiat te, ut perducat ad dilectionem. Timor enim iste, quo gehennam times, et ideo mala non facis, continet te; et sic uolentem peccare animum interiorem non sinit. Est enim quidam custos timor, quasi pedagogus legis; littera est minans, nondum gratia iuuans. Custodiat tamen te timor iste, dum non facis timendo, et ueniet caritas; intrat in cor tuum [2 1Kb] , et quantum illa intrat, tantum timor exit. Timor enim id agebat, ne faceres: caritas id agit, ut nolis facere, etiam si impune possis admittere.



CAPUT IX.


9. Charitas timorem alium pellit, alium introducit. Timor seruilis. Timor castus. Dixi quid timeatis, dixi quid appetatis. Sectamini caritatem, intret caritas; admittite illam, timendo peccare, admittite amorem non peccantem, admittite amorem bene uiuentem. Illa, ut dicere ceperam, intrante, incipit timor exire. Quanto plus illa intrauerit, tanto timor minor erit. Cum illa tota intrauerit, nullus timor erit: quia perfecta caritas foras mittit timorem . Intrat ergo caritas, pellit timorem. Non autem intrat et ipsa incomitata. Habet, secum suum timorem, quem introducit ipsa; sed illum castum, permanentem in seculum seculi . Seruilis timor est, quo times cum diabolo ardere: timor castus est, quo times Deo displicere. Considerate, karissimi, et ipsos humanos interrogate affectus. Timet seruus offendere dominum suum, ne iubeat eum uerberari, iubeat in compedes mitti, iubeat carcere includi, iubeat eum pistrino conteri. Hec timens seruus non peccat: sed quando senserit absentes oculos domini sui, nec habuerit testem a quo possit conuinci, facit. Quare facit? Quia penam timebat, non iustitiam diligebat. uir autem bonus, uir iustus, homo liber , delectatur ipsa iustitia: et si possit sine teste peccare, testem reformidat et Deum: et si possit audire Deum dicentem sibi, uideo te cum peccas, non te damnabo, sed displices mihi: ille nolens displicere oculis patris, non formidolosi iudicis, timet, non ne damnetur, non ne puniatur, non ne crucietur; sed ne offendat gaudium paternum, ne displiceat oculis amantis. Si enim amat ipse, et amantem sui dominum sentit, non facit quod displicet amanti se.



CAPUT X.

10. uis impuri amoris. Lubricos et inhonestos amatores attendite [1 1Kb] ; si quis amore femine lasciuus et nequam uestit se aliter quam illi placet, uestit se aliter quam amate sue placet, aut ornat se aliter quam illi placet. Illa dixerit [2 1Kb] , Nolo habeas talem byrrhum; non habet: si per hiemem illi dicat, In lacerna te amo [3 1Kb] ; eligit tremere, quam displicere. Numquid illa cui displicet, damnatura est? numquid in carcerem missura? numquid tortores adhibitura? Hoc solum ibi timetur, Non te uidebo: hoc solum ibi contremiscitur, Faciem meam non uidebis. Si hoc impudica dicit, et terret; Deus dicit, et non terret? Sane plurimum; sed si amamus. Si autem non amamus, non inde terremur; sed terremur ut serui, de igne, de gehenna, de atrocissimis tartareis minis, de exaggeratissimis diaboli angelis, eiusque suppliciis? uel inde terreamur. Si illud minus amamus, uel illa timeamus.



CAPUT XI.

11. uirgines sacras amor facit. Ornamenta  feminarum. Non ergo fiant fornicationes. Templum Dei estis, et Spiritus Dei habitat in uobis. Si quis templum Dei corruperit, corrumpet illum Deus . Licita sunt matrimonia, nichil amplius requiratis. Non enim grande onus impositum est. uirginibus maior amor imposuit maius onus. uirgines quod licebat noluerunt [1 1Kb] , ut plus placerent ei cui se deuouerunt. Ambierunt illam maiorem pulchritudinem cordis sui. Quid iubes? Tanquam dicerent, Quid iubes? Ne adultere simus, hoc precipis? Amando te, plus facimus quam iubes. De uirginibus, ait Apostolus, preceptum Domini non habeo. Ergo quare hoc faciunt? Consilium autem do . Ille autem amantes, quibus terrene nuptie uiluerunt, que terrenos amplexus non desiderauerunt, usque adeo acceptauerunt preceptum, ut non recusarent consilium: ut plus placerent, plus se ornauerunt. Corporis enim huius, id est, exterioris hominis ornamenta quanto magis appetuntur, tanto sunt interioris maiora detrimenta: quanto autem minus appetuntur ornamenta exterioris hominis, tanto magis moribus pulchris homo interior adornatur. Unde dicit et Petrus: Ornantes se non in tortis crinibus. Cum enim dixisset, Ornantes se; quid aliud a carnalibus, quam uisibilia ista ornamenta putarentur? Continuo tulit cogitationi quod cupiditas inquirebat. Non inquit, in tortis crinibus, neque auro, uel margaritis, uel ueste pretiosa; sed ille absconditus cordis homo, qui est ante Deum diues . Neque enim Deus diuitias daret exteriori homini, et inopem relinqueret interiorem: dedit inuisibili diuitias inuisibiles, et inuisibilem ornauit inuisibiliter.



CAPUT XII.

12. uirginum sacrarum amor. His ornamentis studentes Dei puelle, sancte uirgines, nec quod licebat appetierunt, nec quod cogebantur consenserunt. Multe enim etiam parentum suorum contrarios conatus igne superni amoris superauerunt [2 1Kb] . Iratus est pater, plorauit mater: non curauit illa, cui ante oculos uersabatur speciosus forma pre filiis hominum . Ei quippe se ornari desiderauit, ut tota eius curam gereret. Quia que nupta est, cogitat que sunt mundi, quomodo uiro placeat: que autem innupta est, cogitat que sunt Dei, quomodo placet Deo . uidete quid sit amare. Non dixit, Cogitat ne damnetur a Deo. Adhuc enim iste timor ille seruilis est, custos quidem malorum, ut abstineant se a malis, et abstinendo digni sint ad se admittere caritatem. Sed ille non cogitant quemadmodum non puniantur a Deo, sed quomodo placeant Deo, pulchritudine interiore, decore occulti hominis, decore cordis, ubi illius oculis nude sunt: nude intus, non foris; integre et intus et foris. uel uirgines doceant coniugatos et coniugatas, non ire in adulterium. Ille faciunt plus quam licet; illi non faciant quod non licet.



SERMO CLXII  . De uerbis Apostoli, Omne peccatum quodcumque fecerit homo, extra corpus est; qui autem fornicatur, in corpus proprium peccat. I Cor. cap. uI, u\. 9-20.



FRAGMENTUM.

1. Difficilis questio ex uerbis Apostoli. Questio de Epistola Corinthiorum beati Pauli apostoli, ubi dicit, Omne peccatum quodcumque fecerit homo, extra corpus est; qui autem fornicatur, in corpus proprium peccat; nescio si possit ad liquidum dissolui, quamuis possit, donante Domino, aliquid inde probabiliter dici: ita enim profunda est. Nam cum superius in eadem Epistola Apostolus diceret, Nolite errare: neque fornicatores, neque idolis seruientes, neque adulteri, neque molles, neque masculorum concubitores, neque fures, neque auari, neque ebriosi, neque maledici, neque rapaces regnum Dei possidebunt: et paulo post, Nescitis, ait, quoniam corpora uestra membra sunt Christi? Tollens ergo membra Christi, faciam membra meretricis? Absit. An nescitis quia qui adheret meretrici, unum corpus est? Erunt enim, inquit, duo in carne una. Qui autem adheret Domino, unus spiritus est. Fugite fornicationem: atque ibi subiunxit, Omne peccatum quodcumque fecerit homo, extra corpus est; qui autem fornicatur, in corpus proprium peccat. An nescitis quia corpus uestrum, templum in uobis Spiritus sancti est, quem habetis a Deo, et non estis uestri? Empti enim estis pretio magno: glorificate et portate Deum in corpore uestro: cum ergo multa et horrenda in hoc capitulo prius enumerasset hominum peccata, quibus non dabitur regnum Dei, que tamen nonnisi per corpus perpetrari ab hominibus possunt; quod corpus utique iam fidelium, templum esse dicit Spiritus sancti, quem habemus a Deo; ipsaque membra corporis nostri, membra esse asseuerat Christi: de quibus arguendo et quodam modo interrogando, ait: Tollens ergo membra Christi, faciam membra meretricis? responderitque sibi, Absit; subiungat adhuc et dicat, Nescitis quoniam qui adheret meretrici, unum corpus est. Erunt enim, inquit, duo in carne una: qui autem adheret Domino, unus spiritus est; et concludat, Fugite fornicationem: sequitur tamen ipse, et dicit, Omne peccatum quodcumque fecerit homo, extra corpus est; qui autem fornicatur, in corpus proprium peccat; quasi uero illa que dinumerauit peccata, dicens, Nolite errare: neque fornicatores, neque idolis seruientes, neque adulteri, neque molles, neque masculorum concubitores, neque fures, neque auari, neque ebriosi, neque maledici, neque rapaces, regnum Dei possidebunt; ista omnia facinora et flagitia, numquid nonnisi per corpus fieri aut exerceri possunt [1 1Kb] ? Quis hoc sani capitis homo  negauerit? Totum quippe istum locum Apostolus, propter ipsum corpus iam emptum pretio magno, id est, Christi sanguine pretioso, templum Spiritus sancti factum a Domino, ne talibus flagitiis pollueretur, sed potius inuiolatum tanquam Dei habitaculum seruaretur, agebat et defendebat. Quare ergo subiungere uoluit hoc, unde difficilis questio nasceretur; id est, ut diceret, Omne peccatum quodcumque fecerit homo, extra corpus est; qui autem fornicatur, in corpus suum peccat: cum siue ipsa fornicatio, siue alia huiusmodi, que nonnisi per corpus fiunt peccata turpitudini et fornicationi simillima, nonnisi per ipsum corpus gerantur atque exerceantur? Quid enim? poteritne esse quispiam  fur, uel ebriosus, uel maledicus, uel rapax, extra operationem corporis huius? Quamuis nec ipsa idololatria neque ipsa auaritia, preter seruitium corporis huius poterit ad usum fructumque suum peruenire. Quid est ergo, Omne peccatum quodcumque fecerit homo, extra corpus est; qui autem fornicatur, in corpus proprium peccat? Primum, quia in corpore isto homo constitutus, quidquid solo tantum animo poterit inique concupiscere, dici non potest extra corpus hoc hominem facere, cum constet eum carnali sensu et carnali prudentia hoc agere, isto adhuc circumseptum corpore. Nam et quod in Psalmo scriptum est, Dixit impius in corde suo, Non est Deus : idem beatus Paulus apostolus non potuit utique separare a corporali opere, illo loco ubi ait, Omnes astabimus ante tribunal Christi, ut recipiat unusquisque secundum ea que per corpus gessit, siue bonum, siue malum . Quia uidelicet nonnisi in corpore constitutus impius potuit dicere, Non est Deus. Ut taceam quod in alia Epistola ipse Doctor Gentium dicit, Manifesta autem sunt opera carnis: et exsequitur, Que sunt fornicationes, immunditie, luxurie, ueneficia, inimicitie, contentiones, emulationes, animositates, dissensiones, hereses, inuidie, ebrietates, et his similia; que predico uobis, sicut predixi, quia qui talia agunt, regnum Dei non possidebunt . Numquid enim non uidetur nobis extra corpus fieri cetera illa que ibi imterposuit, emulationes, animositates, dissensiones, inuidias, hereses? et tamen operibus carnis ista tribuit Doctor Gentium in fide et ueritate. Quid est ergo, Omne peccatum quodcumque fecerit homo, extra corpus est; et unum tantummodo fornicationis peccatum nominans, ait: Qui autem fornicatur, in corpus proprium peccat?

2. Solutio difficultatis. Cur sola fornicatio dicitur peccatum in corpus proprium. Apparet igitur cuiuis tardo et obtunso, quam sit ista questio difficilis: quam Dominus pie intentioni nostre, si aliquantulum dignatus fuerit dilucescere atque reuelare, poterimus aliquid rationabiliter dicere. uidetur enim beatus Apostolus, in quo loquebatur Christus, aut exaggerare uoluisse fornicationis malum super cetera omnia peccata, que etsi per corpus committantur; non tamen animum humanum concupiscentie carnali ita efficiunt obstrictum et obnoxium, quemadmodum in solo opere  fornicationis corporalis, commisceri facit animum uis ingens libidinis cum ipso corpore, et unum cum ipso quodam modo agglutinari et deuinctum esse; in tantum ut nichil aliud ipso momento et experimento huius tam magni flagitii cogitare homini liceat, aut intendere, nisi quod sibimet addicit mentem, quam captiuam subdit ipsa submersio, et quodam modo absorptio libidinis et concupiscentie carnalis; ut hoc esse uideatur quod dictum est, Qui autem fornicatur, in corpus proprium peccat: quia tunc fit proprie et familiariter seruum corporis cor hominis fornicantis, in tempore maxime ipsius nequissime operationis: in tantum ut ipse Apostolus inculcatius uolens commendare cauendum hominibus hoc malum, dixerit, Tollens ergo membra Christi, faciam membra meretricis? et exsecrans atque detestans responderit, Absit. An nescitis, inquit, quoniam qui adheret meretrici unum corpus est? Erunt enim, inquit, duo in carne una. Numquid hoc posset dici de aliis atque aliis quibuscumque facinoribus hominum? Liberum est enim animo humano in aliis quibusque sceleribus, et unum aliquid eorum operari, et eo ipso tempore alibi cogitatione distendi: quod in fornicationis ipso opere atque tempore non licet animo, ad aliud aliquid cogitandum liberum esse. Sic enim totus homo absorbetur ab ipso et in ipso corpore, ut iam dici non possit ipse animus suus esse; sed simul totus homo dici possit quod caro sit, et spiritus uadens et non reuertens . Sic ergo possumus intelligere, quia omne peccatum quodcumque fecerit homo, extra corpus est; qui autem fornicatur, in corpus proprium peccat: ut uideatur, ut dixi, Apostolus in tantum exaggerare uoluisse fornicationis malum, ut in comparatione huius fornicationis, cetera extra corpus habenda esse duxerit quecumque peccata; solo hoc tantummodo fornicationis malo in corpus proprium peccari dixerit, quia maiore libidinis ardore, quo superior nullus est, uoluptas ipsius corporis tenet seruum, efficitque captiuum.

3. Generalis fornicatio, qua non adheretur Deo. Hec dicta sint de speciali fornicatione huius corporis. uerum quia non solum fornicatio in sacris Litteris specialiter, sed etiam generaliter arguitur et nominatur; conemur, Deo adiuuante, et hinc aliquid probabiliter dicere. Generalis igitur fornicatio aperte manifestatur in Psalmo, ubi dicitur: Quoniam ecce qui longe se faciunt a te, peribunt; perdidisti omnem qui fornicatur abs te. Ubi subsequenter, qualiter ista generalis fornicatio euadi et effugi possit, adiunxit dicens: Mihi autem adherere Deo bonum est . Ut exinde facile aduertamus, illam esse generalem fornicationem anime humane, qua non adherens quisque Deo, adheret mundo. Unde beatus apostolus Ioannes dicit: Si quis dilexerit mundum, dilectio Patris non est in eo . Et apostolus Iacobus dicit: Adulteri, nescitis quia amicitia huius mundi inimica est Deo ? Breuiter ergo definitum est, non posse habere dilectionem Dei, qui habuerit dilectionem mundi; et inimicum esse Dei,  qui amicus esse uoluerit mundi. Ad hoc etiam pertinet quod Dominus in Euangelio dicit: Nemo potest duobus dominis seruire: aut enim unum odio habebit, et alterum diliget; aut unum patietur, et alterum contemnet. Et concludit: Non potestis Deo seruire et mammone . Ista est ergo generalis, ut dictum est, anime fornicatio, omnia omnino in se continens, qua non adheretur Deo, dum adheretur mundo: ut sic etiam intelligere ualeamus, secundum istam generalem fornicationem, quod ait Apostolus, Omne peccatum quodcumque fecerit homo, extra corpus est; qui autem fornicatur, in corpus proprium peccat. Quia si non fornicetur anima humana, adherendo Deo, nec adherendo mundo, quecumque alia peccata, a concupiscentia carnali prorsus aliena potuerit pro ipsa fragilitate mortalitatis, uel ignorando, uel negligendo, uel obliuiscendo, uel non intelligendo homo incurrere, hoc sit quod dictum est, Omne peccatum quodcumque fecerit homo, extra corpus est: quia nullum hic corporalis uel temporalis concupiscentie peccatum poterit reperiri; unde merito extra corpus esse quodlibet tale peccatum, dici uidetur. Quod si adherens mundo mundanus homo, longe se facit a Deo, fornicando ab ipso Deo, in corpus proprium peccat: quia corporali concupiscentia in queque temporalia et carnalia, carnali sensu et prudentia humanus animus trahitur, atque distrahitur creature seruiens potius quam Creatori, qui est benedictus in secula.

4. Apostoli interpretatio duplex. Sic ergo, quantum mihi uidetur, salua fide, intelligi potest utriusque fornicationis malum, tam specialis, quam uniuersalis, in hoc uno capitulo tanti et tam magni doctoris, ubi ait, Omne peccatum quodcumque fecerit homo, extra corpus est; qui autem fornicatur, in corpus proprium peccat: ut aut exaggeratio facta sit ab Apostolo huius specialis fornicationis, qua in corpus proprium peccari recte intelligitur; quia nusquam sic totus homo corporis ipsius uoluptati addicitur, et ineffabiliter uel ineuitabiliter affigitur, ut in comparatione huius tanti mali, cetera peccata extra corpus esse uideantur, etiamsi per corpus exerceantur. Quemadmodum solius fornicationis uis quedam imperiose libidinis, conditioni sue subdit, propriumque ipsius corporis mancipium pessimum facit, tempore maxime ipsius immundissime operationis; ut aliud quid preter quod agit in ipso corpore, non sit liberum humane menti uel cogitare, uel intendere. Si autem etiam generalem significare uoluit Apostolus fornicationem, propter quam dixisse uideatur, Omne peccatum quodcumque fecerit homo, extra corpus est; qui autem fornicatur, in corpus proprium peccat: sic accipiendum est et intelligendum, ut quisque dum non adheret Deo, qui adheret mundo, omnia temporalia diligens et concupiscens, merito in corpus proprium peccare dicatur, id est, uniuerse concupiscentie carnali deditus et subditus factus, tanquam totus creature seruus ab ipso Creatore alienus, per illam initium omnis peccati superbiam, cuius superbie initium est, ut scriptum  est, apostatare a Deo . A quo generali fornicationis malo quisque alienus, quodcumque aliud peccatum potuerit ut homo corruptibilis adhuc et mortalis incurrere, hoc intelligatur extra corpus esse; id est, extra corporee et temporalis omnis concupiscentie malum, alienum esse, extra corpus, ut sepe dictum est, esse. Tantummodo enim carnalis et generalis concupiscentie malo per omnia fornicatur anima a Deo, tanquam corporalibus et temporalibus desideriis et delectationibus illigata et deuincta, in corpus proprium peccat, cuius uniuersaliter concupiscentie seruiens, incuruatur mundo, et alienatur a Deo: quod est, ut dictum est, Initium superbie hominis, apostatare a Deo. Propter quod generalis fornicationis cauendum malum, beatus Ioannes admonet, dicens: Nolite diligere mundum, neque ea que sunt in mundo; quoniam que in mundo sunt, concupiscentia carnis est, et concupiscentia oculorum, et ambitio seculi, que non est ex Patre, sed ex mundo. Et mundus transit, et concupiscentia eius. Qui autem fecerit uoluntatem Dei, manet in eternum, sicut ille manet in eternum . Ista ergo dilectio mundi, que uniuersalem in se concupiscentiam continet mundi, generalis est fornicatio, qua peccatur in corpus proprium; eo quod omnibus corporalibus et uisibilibus et temporalibus desideriis et uoluptatibus humanus indesinenter seruit animus, ab ipso Creatore uniuersorum desolatus atque derelictus.



SERMO CLXIII [* 1Kb]  . De uerbis Apostoli, Spiritu ambulate, et concupiscentias carnis ne perfeceritis. Galat. cap. u, u\. 16-21. Habitus in Basilica Honoriana uIII cal. octobris  .



CAPUT PRIMUM.

1. Templi antea profani dedicatio. Si consideremus, fratres, ante gratiam Domini quid fuerimus, et per gratiam Domini quid esse ceperimus; profecto inuenimus quia sicut homines in melius commutantur, ita etiam terrarum loca que prius contra Dei gratiam fuerunt, nunc Dei gratie dedicantur. Nos enim, sicut dicit Apostolus, templum Dei uiui sumus; propter quod dicit Deus, Inhabitabo in illis, et deambulabo. Que autem hic simulacra fuerunt, figi nouerant, ambulare non nouerant. Deambulat autem in nobis presentia maiestatis, si latitudinem inuenerit caritatis. Ad hoc nos exhortans Apostolus ait: Dilatamini, ne sitis iugum ducentes cum infidelibus . Si dilatemur, deambulat in nobis Deus: sed ut dilatemur, operetur ipse Deus. Si enim latitudinem caritas facit, que non nouit angustias; uidete quia Deus sibi in nobis latitudinem facit, ipso dicente Apostolo, Charitas Dei diffusa est in cordibus nostris per Spiritum sanctum  qui datus est nobis . Propter hanc latitudinem, inquam, in nobis deambulat Deus.



CAPUT II.

2. In nobis, uti in profano templo, alia deiicienda, alia consecranda. Modo Apostoli Epistola cum recitaretur, audiuimus: Spiritu ambulate, et concupiscentias carnis ne perfeceritis. Caro enim concupiscit aduersus spiritum, et spiritus aduersus carnem. Hec enim inuicem, aduersantur; ut non ea que uultis faciatis. Baptizatis dicebat: sed templum Dei adhuc edificabat, nondum dedicabat. uidete, fratres mei, quemadmodum cum loca ipsa terrena in melius conuertuntur, alia diruuntur atque franguntur, alia in meliores usus commutantur; sic et nos sumus. Opera carnis fuerunt in nobis. Audistis cum commemorarentur: Manifesta autem sunt, inquit, opera carnis, que sunt fornicationes, immunditie, idolorum seruitus, ueneficia, non beneficia, id est, non a bonis dicta, sed a uenenis; contentiones, inimicitie, hereses, inuidie, ebrietates, et his similia; deiicienda sunt, non mutanda: que predico, inquit, uobis, sicut predixi, quoniam qui talia agunt, regnum Dei non possidebunt. Ista in nobis, tanquam idola frangenda sunt. In usus autem meliores uertenda sunt ipsa corporis nostri membra, ut que seruiebant immunditie cupiditatis, seruiant gratie caritatis.



CAPUT III.

3. Aedificatio per fidem, dedicatio per resurrectionem. Sed uidete quid dixerit, et diligenter aduertite. Operarii Dei sumus, adhuc edificatur templum Dei. In capite suo iam dedicatum est; quoniam Dominus resurrexit a mortuis, deuicta morte, mortalitate consumpta ascendit in celum: quia scriptus de illo erat Psalmus dedicationis domus. Ideo post passionem dicit: Conuertisti luctum meum in gaudium mihi, conscidisti saccum meum, et accinxisti me iucunditate; ut psallat tibi gloria mea, et non compungar . Facta est ergo illa post passionem dedicatio in resurrectione. Ergo et nostra modo fit edificatio per fidem, ut fiat et ipsa dedicatio per ultimam resurrectionem. Denique post istum psalmum dedicationis domus, ubi ostenditur resuscitatio capitis nostri, alius est psalmus post istum, non ante istum, cuius sic habet titulus: Quando domus edificabatur post captiuitatem. Recolite captiuitatem, ubi antea fuerimus, quando totum mundum uelut massam infidelium diabolus possidebat. Propter hanc captiuitatem Redemptor aduenit; pretium nostrum sanguinem suum fudit: fuso suo sanguine, captiuitatis nostre instrumenta deleuit. Lex, inquit Apostolus, spiritualis est; ego autem carnalis sum, uenumdatus sub peccato . Antea sub peccato uenumdati, sed postea gratia liberati. Post illam captiuitatem, domus modo edificantur; et ut edificetur, euangelizatur. Sic enim incipit Psalmus ipse: Cantate Domino canticum nouum. Et ne putes domum istam in uno angulo edificari, sicut edificant schismatici uel heretici; attende quod sequitur: Cantate Domino, omnis terra .



CAPUT Iu.

4. Nouum canticum. Salutare Dei Christus ab antiquis desideratus.---Cantate Domino canticum nouum: contra canticum uetus, Testamentum nouum, quia prius Testamentum uetus: nouus homo, ut deponatur  uetus homo. Exuite uos, inquit, ueterem hominem cum actibus suis; et induite nouum, qui secundum Deum creatus est in iustitia et sanctitate ueritatis . Ergo, Cantate Domino canticum nouum; cantate Domino, omnis terra. Cantate, et edificate; cantate, et bene canite. Annuntiate diem ex die salutare eius: annuntiate diem ex die Christum eius. Quid est enim salutare eius, nisi Christum eius? Pro isto salutari orabamus in Psalmo: Ostende nobis, Domine, misericordiam tuam, et salutare tuum da nobis . Desiderabant hoc salutare antiqui iusti, de quibus Dominus dicebat discipulis: Multi uoluerunt uidere que uos uidetis, et non potuerunt . Et salutare tuum da nobis. Dixerunt hoc antiqui iusti, Salutare tuum da nobis: Christum tuum cum in hac carne uiuimus, uideamus. uideamus in carne, qui nos liberet a carne: ueniat caro mundans carnem; patiatur caro, et redimat animam et carnem. Et salutare tuum, Domine, da nobis. In hoc desiderio erat ille sanctus senex Simeon: in hoc, inquam, desiderio erat senex ille sanctus et de Deo bene meritus Simeon; sine dubio et ipse dicebat, Ostende nobis, Domine, misericordiam tuam, et salutare tuum da nobis. In hoc desiderio in talibus precibus responsum accepit, quia non gustaret mortem, nisi uidisset Christum Domini. Natus est Christus, ueniebat ille, ille ibat: sed donec ueniret ille, ille ire nolebat. Iam senectus matura excludebat, sed sincera pietas detinebat. At ubi uenit, at ubi natus est, at ubi eum portari matris manibus uidit, et diuinam infantiam pia senectus agnouit; accepit eum in manus suas, et dixit: Nunc dimittis, Domine, seruum tuum in pace; quoniam uiderunt oculi mei salutare tuum . Ecce unde dicebat, Ostende nobis, Domine, misericordiam tuam, et salutare tuum da nobis. Impletum est desiderium senis, mundi ipsius senectute uergente. Ipse ad senem hominem uenit, qui mundum ueterem inuenit. Ergo si mundum ueterem inuenit, audiat mundus: Cantate Domino canticum nouum; cantate Domino, omnis terra Destruatur uetustas, nouitas surgat.



CAPUT u.

5. Christi predicatio.---Cantate Domino canticum nouum, cantate Domino. uidete certamen edificantium. Cantate Domino, benedicite nomen eius. Bene nuntiate, quod est grece euangelizate. Quid? Diem ex die. Quem diem ex die? Salutare eius. Quem diem ex die? Lumen ex lumine, Filium de Patre, salutare eius. Annuntiate in gentibus gloriam eius, in omnibus populis mirabilia eius. Ecce quomodo domus edificatur post captiuitatem. Terribilis est super omnes deos. Super quos deos? Quoniam omnes dii gentium demonia; Dominus autem celos fecit . Sanctos fecit, Apostolos fecit. Quoniam celi enarrant gloriam Dei. Non sunt loquele neque sermones, quorum non audiantur uoces eorum. In omnem terram exiuit sonus eorum : quia omnis terra cantat canticum nouum.

6. Lucta carnis et spiritus. Audiamus ergo et Apostolum, architectum magistri: Ut sapiens, inquit, architectus fundamentum posui. Audiamus ergo istum  architectum, quedam noua construentem, quedam uetera deiicientem. Spiritu, inquit, ambulate, noua est ista constructio: et concupiscentias carnis ne perfeceritis, ueterum est ista destructio. Caro enim, inquit, concupiscit aduersus spiritum, et spiritus aduersus carnem. Hec enim inuicem aduersantur; ut non ea que uultis faciatis. Adhuc enim edificamini, nondum dedicamini. Ut non ea que uultis faciatis.



CAPUT uI.

Que enim uultis? Ut omnino nulle sint concupiscentie malarum et illicitarum delectationum. Quis sanctus non hec uelit? Sed non efficit: quamdiu hic uiuitur, hoc non impletur. Caro enim concupiscit aduersus spiritum, et spiritus aduersus carnem. Hec enim inuicem aduersantur; ut ea que uultis facere, ut nulle sint in uobis prorsus rerum illicitarum concupiscentie, non possitis. Quid ergo restat? Spiritu ambulate; et, quia non potestis efficere ut concupiscentias carnis consumatis, concupiscentias carnis ne perficiatis. Consumere quidem illas atque finire, et penitus exstirpare omni modo uelle debetis: sed quamdiu sunt in uobis, et est alia lex in membris uestris repugnans legi mentis uestre, concupiscentias carnis ne perficeritis. Quid enim uultis? Ut omnino non sint concupiscentie carnis. Non uos permittunt implere quod uultis; nolite eas permittere implere quod uolunt. Quid uultis? Ut omnino non sint. Sed sunt. Caro concupiscit aduersus spiritum: concupiscat spiritus aduersus carnem. Ut non ea que uultis faciatis, id est, ut non sint in uobis ipse concupiscentie carnis; nec ipse faciant quod uolunt, ut opus earum perficiatis. Si non tibi in totum ceditur, noli et tu cedere. Prius equetur pugna, ut aliquando sit uictoria.



CAPUT uII.

7. uictoria post resurrectionem. Cur differtur uictoria. Etenim procul dubio, fratres mei, erit: credamus, speremus, amemus, erit aliquando uictoria, in dedicatione domus, que modo edificatur post captiuitatem. Nouissima enim inimica destruetur mors, cum corruptibile hoc induerit incorruptionem, et mortale hoc induerit immortalitatem. Premeditamini uerba triumphantium: Ubi est, mors, contentio tua ? Triumphantium ista uox est, non pugnantium. Pugnantium autem uox est, Miserere mei Domine, quoniam infirmus sum: sana me, Domine, quoniam conturbata sunt ossa mea, et anima mea turbata est ualde; et tu, Domine, usquequo ? uide laborantem in certamine. Et tu, Domine, usquequo? Quid est, Usquequo? Quousque probes quia ego subuenio. Si enim cito subuenirem, luctamen non sentires: si luctamen non sentires, tanquam de tuis uiribus superbires; et per istam superbiam nunquam ad uictoriam peruenires. Dictum est quidem, Adhuc te loquente dicam. Ecce adsum : sed Deus et cum differt adest, et quod differt adest, et differendo adest; ne preproperam cum implet uoluntatem, perfectam non impleat sanitatem.



CAPUT uIII.

8. Medicamentum elationis in Paulo. Non enim, fratres mei, apostolo Paulo non aderat, qui cum certaret, ne extolleretur, timebat. In magnitudine, inquit, reuelationum mearum ne extollar. uidete  in conflictatione certantem, nondum in securitate triumphantem. In magnitudine reuelationum mearum ne extollar. Quis dicit, Ne extollar? O terror, o tremor! Quis dicit, Ne extollar? Cum tanta eius uerba sint retundentia elationem, compescentia tumorem, et dicit, Ne extollar? Parum est quia dicit. Ne extollar: uidete medicamentum quod sibi dicit appositum. Ne extollar, inquit, datus est mihi stimulus carnis mee, angelus satane. O uenenum, quod non curatur nisi ueneno! Datus est mihi stimulus carnis mee, angelus satane, qui me colaphizet. Caput cedebatur, ne caput extolleretur. O antidotum, quod quasi de serpente conficitur, et propterea theriacum nuncupatur! Serpens enim ille superbiam persuasit. Gustate, et eritis sicut dii : superbie persuasio ista est [1 1Kb] . Unde cecidit, inde deiecit. Merito ergo uenenum serpentis de serpente sanatur. Quid ait Apostolus? Propter quod ter Dominum rogaui, ut auferret eum a me. Ubi est, Adhuc te loquente dicam, Ecce adsum? Propter quod, non semel, sed iterum et tertio Dominum rogaui. Nonne tunc et ipse dicebat, Et tu, Domine, usquequo? Sed numquid quia differebat, ideo non aderat, et falsum erat, Adhuc te loquente dicam, Ecce adsum? Quid enim? medicus quando dat quod desideras, adest; quando secat, non adest? Nonne sub medici ferramento clamas ut parcat; et quia magis adest, magis secat? Denique ut scias quia aderat, uidete quid ter roganti responderit. Dixit, inquit, mihi: Sufficit tibi gratia mea; nam uirtus in infirmitate perficitur . Ego, inquit, noui: medicus optimus, Ego, inquit, noui in quem tumorem pergat quod uolo sanare. Quiesce, adhibeam quod scio. Sufficit tibi gratia mea: non tibi sufficit uoluntas tua. Hec erant utique uerba certantis, et in certamine periclitantis, et diuinum auxilium postulantis.



CAPUT IX.

9. Humilitate uictoria obtinenda. Triumphantis autem uerba que erunt? uerba certantis, dum domus edificatur: uerba triumphantis, cum domus in ultimo dedicatur. Ubi est, mors, contentio tua? ubi est, mors, aculeus tuus? Aculeus autem mortis est peccatum. Sic ista dicebat Apostolus, quasi ipse iam ibi esset. Denique post hec uerba, que constat esse de futura perceptione, non de presenti conflictatione; quandoquidem dicit, Tunc fiet: non modo fit, sed tunc fiet. Quid tunc fiet? Sermo qui scriptus est, Absorpta est mors in uictoriam. Ubi est, mors, contentio tua? ubi est, mors, aculeus tuus? Tunc fiet ut nusquam sit aculeus mortis, nusquam possit inueniri peccatum. Quid festinas? Tunc fiet, tunc fiet. Mereatur in te humilitas, ut tunc in te fiat; ne superbia non permittat ut uel tunc in te fiat. Tunc fiet. Modo interim dum pugnas, dum laboras, dum periclitaris, dic, dic, Dimitte nobis debita nostra . Dic omnino dum pugnas, dic, uerum dic, ex animo dic: Si dixerimus quia peccatum non habemus, nos ipsos seducimus . Tu tibi diabolus eris. Nos ipsos seducimus, et ueritas in nobis non est. Non enim  uerum dicimus, dicendo nos non habere peccatum; cum hic non simus sine peccato. Dicamus ergo ueritatem, ut aliquando inueniamus securitatem. Sit ueritas in pugna, ut acquiratur securitas in uictoria. Tunc fiet, Ubi est, mors, aculeus tuus? Aculeus enim mortis est peccatum.



CAPUT X.

10. Lex sine gratia. Sed de lege presumis, quia data est tibi lex, et datum est tibi preceptum. Bonum est tibi ut Spiritus te uiuificet, ne littera occidat. uolo ut uelis; sed non sufficit ut uelis. Adiuuandus es ut plene uelis, et impleas quod uelis. Nam uis uidere quid ualeat sine Spiritu adiuuante littera iubens? Ibi dixit. Cum dictum est, Ubi est, mors, aculeus tuus? Aculeus autem mortis est peccatum; continuo subiunxit, uirtus autem peccati lex ? Quid est, uirtus peccati lex? Non mala iubendo, uel bona prohibendo: imo uero mala prohibendo, et bona iubendo. uirtus autem peccati lex: quia, Subintrauit, inquit, lex ut abundaret delictum. Quid est, ut abundaret delictum? Quia ubi gratia non erat, auxit prohibitio desiderium: et cum quasi de propria presumitur uirtute, factum est grande uitium [1 1Kb] . Sed quid fecit gratia? Ubi abundauit peccatum, superabundauit gratia . uenit Dominus: totum quod de Adam traxisti, totum quod tuis prauis moribus addidisti, totum dimisit, totum deleuit; orationem docuit, gratiam promisit; certamen indixit, laboranti subuenit, uictorem coronauit, Itaque, inquit Apostolus, Lex quidem sancta, et mandatum sanctum, et iustum, et bonum. Quod ergo bonum est, mihi factum est mors? Absit. Sed peccatum, ut appareat peccatum, Nam quando non prohibebaris, erat; sed non apparebat. Nam concupiscentiam, inquit, nesciebam, nisi Lex diceret, Non concupisces. Occasione igitur accepta, peccatum per mandatum fefellit me, et per illud occidit . Ecce quid est, Littera occidit .



CAPUT XI.

11. Necessitas diuini adiutorii. Si uis ergo euadere legem minantem, ad Spiritum fuge adiuuantem. Quod enim lex imperat, fides sperat. Clama ad Deum tuum, adiuuet te. Non remaneas sub littera reus, sed Spiritu suo te adiuuet Deus: ne tibi similis sit superbus Iudeus. Cum enim aculeus mortis esset peccatum, uirtus autem peccati lex; quid ageret humana infirmitas, in qua fatigabatur uoluntas? uelle, inquit, adiacet mihi; perficere autum bonum non inuenio . Quid ergo ageret? Ecce aculeus mortis peccatum, ecce uirtus peccati lex. Sed lex subintrauit, ut abundaret delictum. Si enim lex posset uiuificare, omnino ex lege esset iustitia. Sed conclusit Scriptura omnia sub peccato. Quomodo conclusit? Ne uagareris, ne precipitareris, ne mergereris; cancellos tibi fecit lex, ut non inueniendo qua exires, ad gratiam conuolares. Sed conclusit Scriptura omnia sub peccato, ut promissio. Qui promittit, quod facit promittit, non quod tu facis. Si tu facturus esses, prenuntiator esset Deus, non promissor. Sed  conclusit, inquit, Scriptura omnia sub peccato, ut promissio ex fide Iesu Christi daretur credentibus . Audi, daretur. Quid superbis? Audi, daretur. Quid enim habes, quod non accepisti ? Ergo quia aculeus mortis est peccatum, uirtus autem peccati lex; et hoc de bona prouidentia Dei, ut concluderentur homines sub peccato, et quererent adiutorem, quererent gratiam, quererent Deum, non de sua uirtute presumerent; ideo et hic cum dixisset, Aculeus autem mortis peccatum, uirtus autem peccati lex: quid times? quid laboras? quid sudas? Audi quod sequitur: Gratias autem Deo, qui dedit nobis uictoriam per Dominum nostrum Iesum Christum . Certe tu tibi das uictoriam? Gratias Deo, qui dedit nobis uictoriam per Dominum nostrum Iesum Christum.



CAPUT XII.

12. Inuocandum Dei adiutorium. Ergo cum ceperis laborare pugnans contra concupiscentias carnis, spiritu ambula, spiritum inuoca, donum Dei quere. Et si lex in membris repugnat legi mentis tue ex parte inferiori, id est, a carne, captiuum te tenet sub lege peccati: et hoc emendabitur, et hoc transiet in iura uictorie. Tu tantum clama, tu tantum inuoca. Oportet semper orare, et non deficere . Inuoca omnino, inuoca adiutorium. Adhuc te loquente, dicit, Ecce adsum. Post intellige, et audis dicentem anime tue, Salus tua ego sum . Cum ergo lex carnis repugnare ceperit legi mentis, et captiuum te ducere in lege peccati, que est in membris tuis: orando dic, confitendo dic, Miser ego homo. Quid enim aliud est homo? Quid est homo, nisi quod memor es eius ? Dic, Miser ego homo: quia nisi uenisset Filius hominis, periisset homo. Exclama in angustiis, Quis me liberabit de corpore mortis huius? ubi lex in membris meis repugnat legi mentis mee. Condelector enim legi Dei secundum interiorem hominem. Quis me liberabit de corpore mortis huius? Si hoc fideliter, si humiliter dicis; uerissime respondetur, Gratia Dei per Iesum Christum Dominum nostrum . Conuersi ad Dominum, etc.



SERMO CLXIu [* 1Kb]  . De uerbis Apostoli, Galat. cap. uI, 2-5, Inuicem onera uestra portate: et de istis, Unusquisque onus suum portabit. Contra Donatistas, paulo post habitam Carthagine Collationem pronuntiatus  .



CAPUT PRIMUM.

1. Lex Christi a portantibus inuicem onera sua impletur. Omnes nos per Apostolum admonet ueritas, ut inuicem onera nostra portemus: et in eo ipso quo nos admonet, ut inuicem onera nostra portemus, quo fructu id faciamus ostendit, adiungens et dicens, Et sic adimplebitis legem Christi: que non implebitur, nisi inuicem onera nostra portemus. Que sint onera ista, et quemadmodum portanda sint,  quoniam quidem omnes pro nostris uiribus conari debemus implere legem Christi, adiuuante Domino conabor ostendere. Quod me demonstraturum esse proposui, mementote ut exigatis: et cum reddidero, non petatis. Hoc me demonstraturum esse proposui, adiuuante Domino intentionem meam et pro me orationes uestras, que sint onera que inuicem nos iubet ut portemus Apostolus, et quemadmodum portanda sint. Hoc si fecerimus, illud ubi fructum posuit, sua sponte consequetur, ut impleamus legem Christi.

2. Onera distinguenda. Dicit aliquis: Obscure enim apostolus locutus est, ut tu coneris exponere que sint ista onera, uel quemadmodum inuicem sustinenda? Est illic questio, que nos cogit onera distinguere. Et in ipso quippe capitulo lectionis habes ibi positum, Unusquisque autem proprium onus portabit. Iam ergo occurit sensibus uestris, Si unusquisque onus proprium portabit, quomodo dicit, Inuicem onera uestra portate? Nisi quia onera distinguenda sunt, ne sibi contraria loqui putetur Apostolus. Non enim longe, non enim in alia Epistola, non enim in hac ipsa longe superius aut inferius; sed in eo ipso loco, ita ut sibi sint eadem uerba contigua, utrumque posuit, et quia unusquisque proprium onus portabit, et quod admonuit et hortatus est, ut inuicem onera nostra portemus.



CAPUT II.

3. Onerum duo genera. Alia ergo sunt onera, in quibus unusquisque proprium portat, nec portat cum alio alter, nec proiicit in alterum; et alia sunt onera, in quibus recte dicis fratri, Porto tecum, aut Porto pro te. Si ergo distinctione opus est, non est facilis intellectus. Contra eos ergo qui putabant posse hominem contaminari peccatis alienis, respondit Apostolus, Unusquisque onus proprium portabit. Item, contra eos quibus per hoc possit negligentia subintrare, ut quasi securi facti quod non contaminarentur peccatis alienis, neminem curarent corrigere, Inuicem onera uestra portate. Breuiter dictum, breuiterque distinctum est: et quantum existimo, manifestationem ueritatis non impediuit. Nam et breuiter audistis, et cito intellexistis. Corda uestra non uidi: sed testes cordis uoces audiui. Iam ergo tanquam de intellectis securi, aliquanto latius disseramus; non ut intelligendum insinuetur, sed ut quod intellectum est, commendetur.

4. Sua cuique onera, peccata. Concionator mundi, Christus. Onera que unusquisque sua portat, peccata sunt. Has detestabilium onerum sarcinas portantibus hominibus, et sub eis frustra sudantibus, Dominus dicit: uenite ad me, omnes qui laboratis et onerati estis, et ego reficiam uos. Quomodo reficit peccatis oneratos, nisi indulgentia peccatorum? Concionator mundi, de quadam specula excelse auctoritatis exclamat: Audi, genus humanum; audite, filii Adam; audi, genus laboriosum et infructuosum: uideo laborem uestrum, uidete donum meum. Scio, laboratis et onerati estis; et quod est miserius, perniciosas sarcinas, uestris humeris alligatis: ad hec, quod peius est, onera addi uobis petitis, non deponi.



CAPUT III.


5. Onus auaritie. Onus pigritie. Quis nostrum breui tempore potest multiplicitatem et uarietatem harum disserere sarcinarum? Tamen inde pauca commemoremus, et de his cetera coniectemus. uide hominem oneratum sarcina auaritie, uide illum sub hac sarcina sudantem, anhelantem, sitientem, et laborando sarcinam addentem. Quid exspectas, o auare, amplectens onus tuum, et catenis cupiditatis alligans malam sarcinam sub humeros tuos? Quid exspectas? quid laboras? quid inhias? quid concupiscis? Nempe satiare auaritiam. O uota inania et facta nequissima! Exspectas ergo satiare auaritiam? Illa te potest premere, tu illam non potes satiare. An forte non est grauis? Usque adeo sub hac sarcina sensum etiam perdidisti? Non est grauis auaritia? Quare ergo te de somno excitat, que te aliquando etiam dormire non sinit? Et fortasse habes cum illa alterum onus pigritie, et ista duo nequissima onera secumque pugnantia premunt te, et dilaniant te. Non enim paria imperant, non enim similia iubent. Pigritia dicit, Dormi: auaritia dicit, Surge. Pigritia dicit, Noli pati frigidos dies: auaritia dicit, Tolera in mari etiam tempestates. Illa dicit, Quiesce; illa non sinit quiescere. Iubet, non solum, Procede; sed et, Nauiga trans mare, quere terras quas ignoras. Merces in Indiam deportande sunt: non nosti linguam Indorum, sed intelligibilis uidetur sermo auaritie. uenies ignotus ad ignotum; das, accipis, emis, portas; periclitatus peruenisti, cum periculis redis, exclamas in mari exagitatus tempestate, Deus, libera me. Non audis respondentem, Quare? Misi te? Auaritia tibi iussit ut acquireres quod non habebas: ego tibi iussi ut sine labore ante ostium tuum pauperi dares quod habebas. Illa te ad Indos misit ad reportandum aurum: ego tibi ad ostium Christum posui, a quo emeres regnum celorum. Laboras in iussione auaritie, in iussione mea uon laboras. Ambo iussimus; non audisti me: cui obaudisti liberet te.



CAPUT Iu.

6. Pro sarcinis cupiditatis, suscipiende sarcine caritatis. Quam multi has sarcinas portant? Quanti mihi modo contra ipsas sarcinas loquenti sub ipsis positi exclamant? Cum sarcinis intrarunt, cum sarcinis exeunt: auari ingressi sunt, auari discedunt. Ego loquendo contra istas sarcinas laboraui. Si clamatis, ponite quod portatis. Postremo me nolite audire; Imperatorem uestrum audite clamantem, uenite ad me, omnes qui laboratis et onerati estis. Non enim uenitis, nisi laborare desinatis. uultis ad me currere, sed cum grauibus sarcinis non potestis. uenite, inquit, ad me, omnes qui laboratis et onerati estis, et ego uos reficiam. Do ueniam preteritorum peccatorum, tollam quod premebat oculos uestros, sanabo quod nocuit humeris uestris. Tollam quidem sarcinas, sed inanes a sarcinis non dimittam: tollam sarcinas malas, et imponam bonas. Cum enim dixisset, Et ego uos reficiam; adiunxit, Tollite iugum meum super uos. Male te subiugauerat cupiditas, salubriter te subiuget caritas.

 7. Christus magister quid a se disci uelit. Sarcina Christi leuis.---Tollite iugum meum super uos, et discite a me. Si uobis uiluit humanum qualecumque magisterium, discite a me. Christus clamat magister, unicus Dei Filius, solus uerax, uerus, ueritas clamat, Discite a me. Quid? Quia in principio erat uerbum, et uerbum erat apud Deum, et Deus erat uerbum, et omnia per ipsum facta sunt ? Numquid hoc ab eo discere poterimus, mundum fabricare, celum luminibus implere, diei noctisque, uicissitudines ordinare, tempora et secula iubere percurrere, seminibus uim tribuere, animalibus terram replere? Nihil horum nos iubet discere magister celestis: illa facit ut Deus.



CAPUT u.

Sed quia iste Deus et homo esse dignatus est, in eo quod Deus est, audi ut recreeris; in eo quod homo est, audi ut imiteris. Discite, inquit, a me; non mundum fabricare, et creare naturas: nec illa quidem alia que hic latens Deus, homo manifestus effecit; nec ipsa dicit [1 1Kb] , Discite a me febres ab egrotantibus pellere, fugare demonia, mortuos suscitare, uentis et fluctibus imperare, super aquas ambulare: nec hoc dicit, Discite a me. Hec enim dedit quibusdam discipulis suis, quibusdam non dedit: hoc autem, Discite a me, omnibus dicit; ab hoc precepto nemo se excuset, Discite a me quoniam mitis sum, et humilis corde. Quare dubitas hanc sarcinam ferre? Hec sarcina grauis est, humilitas et pietas? Hec sarcina grauis est, fides, spes, caritas? Iste enim humilem, iste mitem reddunt. Et uide quia oneratus non eris, si ipsum audieris. Iugum enim meum lene est, et sarcina mea leuis est . Quid est, leuis est? Quid si habet pondus, sed minus? plus habet auaritia, minus iustitia? Nolo sic intelligas. Hec sarcina non est pondus onerati, sed ale sunt uolaturi [2 1Kb] . Habent enim et aues pennarum suarum sarcinas. Et quid dicimus? Portant illas, et portantur. Portant illas in terra, portantur ab illis in celo. Tu si misericordiam uelis prebere aui, presertim estate, et dicas, Miseram istam auiculam onerant penne, et detrahas onus hoc; in terra remanebit, cui subuenire uoluisti. Porta ergo pennas pacis, alas accipe caritatis. Hec est sarcina, sic implebitur lex Christi.



CAPUT uI.

8. Cupiditatis aut caritatis quisque sue onus portat. Distincta sunt onera. uidete nunc, nescio quis auarus intrat: nosti illum auarum, stat tecum, et tu non es auarus; sed etiam misericors, das pauperi quod habes, non inhias in ea que non habes; audis dicentem Apostolum, Precipe diuitibus huius mundi, non superbe sapere, neque sperare in incerto diuitiarum, sed in Deo uiuo, qui prestat nobis omnia abundanter ad fruendum: diuites sint in operibus bonis, facile tribuant, communicent, thesaurizent sibi fundamentum bonum in futurum, ut apprehendant ueram uitam . Audisti, agnouisti, didicisti, tenuisti, fecisti. Fac quod facis, noli pigrescere,  noli cessare. Qui perseuerauerit usque in finem, hic saluus erit . Bene fecisti homini, ingratus est homo: non te peniteat bene fecisse, ne fundas penitendo quod implesti miserando: dic in corde tuo, Non uidet iste in quem feci, uidet ille propter quem feci; quia iste si uideret, si ingratus non esset, sibi potius quam mihi prodesset. Ad Deum me teneam, quem non latet quod facio; non solum quod facio, sed etiam quod corde facio: illum sperem retributorem, qui facti mei non querit testem. Talis es, et forte in populo Dei stat iuxta te auarus raptor, inhians rebus alienis. Quem nosti talem, et fidelis est, uel potius fidelis uocatur, non eum potes de ecclesia pellere, non habes aliquem aditum castigando et corripiendo corrigere, accessurus est tecum ad altare: noli timere; Unusquisque proprium onus portabit. Memento Apostoli, ut securus accedas: Unusquisque proprium onus portabit. Tantummodo non tibi dicat, Porta mecum. Nam si cum illo communicare uolueris auaritiam, onus non minuetur, sed duo grauabuntur. Portet ergo sarcinam suam, et tu tuam: quoniam quando ex humeris Dominus tuus talem sarcinam excussit, alteram imposuit; excussit cupiditatis, imposuit caritatis. Ergo secundum cupiditates malas [1 1Kb] unusquisque sarcinam suam portat, malus malam, bonus bonam.



CAPUT uII.

9. Onera que communicanda. Paupertas, onus. Diuitïe, onus. Conuerte te iam et ad illud preceptum, Inuïcem onera uestra portate. Habes enim sarcinam Christi; unde portes cum altero onus proprium. Pauper est, diues es: onus illius paupertas est; tu tale onus non habes. uide ne forte cum te interpellauerit pauper, tu dicas, Unusquïsque onus proprium portabit. Hic alterum preceptum audi: Inuïcem onera uestra portate. Paupertas non est onus meum, sed est onus fratris mei. uide ne diuitie sint maius onus tuum. Nam non habes onus paupertatem, sed habes onus diuitias. Si bene intendas, onus est. Ille alterum onus habet, tu alterum. Porta cum illo, et portet tecum, ut inuicem onera uestra portetis. Quod est onus paupertatis? Non habere. Quod est diuitiarum onus? Plus quam opus est habere. Et ille oneratus est, et tu oneratus es. Porta cum illo non habere, portet tecum plus habere; ut fiant equales sarcine uestre. Si enim dederis indigenti, minuis illi non habenti onus ipsius, quod erat non habere: si ei dederis, incipit habere; minutum est illi onus, quod uocatur non habere: minuit et ipse onus tuum, quod uocatur plus habere. Duo ambulatis uiam Dei in peregrinatione huius seculi: tu portabas sumptus magnos superfluos; ille autem sumptus non habebat: adhesit tibi, comes tuus esse desiderans; noli negligere, noli spernere, noli relinquere. Non uides quantum portes? Nihil portanti et non habenti da inde aliquid, et comitem adiuuabis, et te releuabis. Apostolica sententia satis, quantum opinor, exposita est.

10. Donatiste in schismate post Collationem pertinaces. Non uobis fumos uendant qui dicunt: Sancti sumus,  non portamus sarcinas uestras, ideo uobis non communicamus. Maiores isti portant sarcinas diuisionis, maiores portant sarcinas precisionis, sarcinas schismatis, sarcinas heresis, sarcinas dissensionis, sarcinas animositatis, sarcinas falsorum testimoniorum, sarcinas calumniosarum criminationum. Istas sarcinas conati sumus, et conamur deponere de humeris fratrum nostrorum. Illi amant illas tenentes ad se, minores esse nolunt, quia ipsis sarcinis tumuerunt. Nam et qui ponit sarcinam, quam gestabat collo, quasi minor fit; sed pondus posuit, non staturam.

11. Qui tolerat malos non eo ipso communicat eorum peccatis. Sed ego, inquis, non communico peccatis alienis. Quasi hoc tibi dicam: ueni, communica peccatis alienis. Non hoc dico, noui quid dicat Apostolus: sed illud dico. Propter peccata aliena, si uera essent, et non tua magis essent, gregem Dei mixtum ouibus et hedis non desereres; aream dominicam, quamdiu palea trituratur, non relinqueres; retia dominica quamdiu bonos et malos pisces ad littus trahunt, non disrumperes. Et quomodo, inquis, ferrem quem noui malum? Nonne melius ipsum ferres, quam te foras efferres? Ecce quomodo ferres: si attenderes Apostolum dicentem, Unusquisque proprium onus portabit; liberaret te ista sententia. Non enim cum illo communicares auaritiam, sed communicares cum illo Christi mensam. Et quid tibi obesset, si cum illo communicares Christi mensam? Apostolus dicit: Qui enim manducat et bibit indigne, iudicium sibi manducat et bibit . Sibi, non tibi. Sane si iudex es, si iudicandi potestatem accepisti, ecclesiastica regula, si apud te accusatur, si ueris documentis testibusque conuincitur, cerce, corripe, excommunica, degrada. Sic uigilet tolerantia, ut non dormiat disciplina.



CAPUT uIII.

12. Cecilianus absens et innocens damnatur. Leges Imperatorum contra Donatistas. Cecilianus ter absolutus. Primianus. Sed damnatus est, inquiunt, Cecilianus. Damnatus? A quibus? Primo absens, deinde a Traditoribus innocens. Allegata sunt ista, Gestis inserta, probata sunt. Eneruare quidem uires ueritatis conati sunt, et inanium nebulis prosecutionum [1 1Kb] eius serenitatem nebulare, quantum potuerunt, enisi sunt. Adfuit Dominus, uicit serenitas eius nebulas eorum. Et uidete quomodo nescientes absoluerunt Ecclesiam orbis terrarum, cuius communione gaudemus, qualescumque in ea simus. Non ipsos nos, sed ipsam tuemur, defendimus, obtinemus, aream dominicam defendendo, pro area dominica clamo. Tu quis in ea sim, nolo cures: uentilabrum exspecto . Nolo, inquam, hoc cures: aut si curare uis, noli cum lite curare, ut possis fratrem sanare. Cura paleam, si potes: sed triticum noli relinquere, si paleam curare non potes. Excutiuntur aliquando de area dominica et palee; interdum et grana, sed non longe. Sunt autem operarii  boni, circumeunt aream, et ea que foris excussa sunt, quibusdam mundatoriis trahunt et reuocant in aream, etsi trahendo, etsi cogendo. Mundatoria instrumenta sunt leges iste mundane. Reuoca, etiam cum terra trahe triticum, ne propter terram pereat triticum. Damnatus est, inquiunt, Cecilianus. Danatus est semel absens, ter absolutus est presens. Respondimus eis; et homines indociles, quantum potuimus, breuiter de suis factis admonuimus, et diximus: Quid recitatis contra Cecilianum concilium septuaginta episcoporum, sententias in absentem proferentium? Plures prolate sunt a Maximianistarum concilio contra absentem Primianum. Diximus: Absens ab illis damnatus est Ceciliamus, absens ab istis damnatus est Primianus. Quomodo isti non preiudicant absenti Primiano, sic et illi preiudicare non potuerunt absenti Ceciliano.



CAPUT IX.

13. Donatiste sua ipsorum sententia damnati. Quid eos putatis in hac angustia respondisse? Quid enim dicerent? Qua euaderent inclusi retibus ueritatis? Ut hec retia uiolenter rumperent, quid dixerunt breuiter et absolute pro nobis? Et quidem multa, et pene omnia pro nobis, sicut Gesta indicabunt, que iam proponenda uestra Charitas lectura est. Sed hoc loco rogo uos, et obsecro per Christum, ut teneatis, dicatis, in ore semper habeatis. Non potuit enim pro nobis breuior, et certior, et liquidior ferri sententia. Quid ergo dixit, cum hoc obiiceremus: Sic non preiudicant isti Ceciliano, quomodo nec illi Primiano. Et ille defensor illorum: Nec causa cause preiudicat, nec persona persone . O responsum breue, liquidum, uerum! Non enim sciuit quid dixit; sed Caiphe similis, cum esset pontifex prophetauit : Nec causa cause preiudicat, nec persona persone. Si nec causa cause, nec persona persone preiudicat, ergo unusquisque sarcinam suam portat. Eat nunc et obiiciat tibi Cecilianum: non tibi cuicumque homini, sed ipsi orbi terrarum obiiciat Cecilianum. Quod cum facit, innocentem obiicit innocentibus. Prorsus Gesta indicabunt liquidissime. Purgatus est Cecilianus. Sed fac eum non purgatum, fac criminosum inuentum; audi uocem tuam ab orbe terrarum: Nec causa cause, nec persona persone preiudicat. Anima heretica, insanabilis, animosa, cum tu in te sententiam dicas, iudicem quid accusas? Si illum ego corrupi, ut iudicaret pro me; te quis corrupit, ut damnares te?



CAPUT X.

14. Donatistas quid in errore detineat. Utinam hec aliquando cogitent, uel sero cogitent, uel detumescente animositate cogitent; ad se redeant, se interrogent, se discutiant, sibi respondeant, pro ueritate non timeant eos quibus falsitatem diutissime uendiderunt. Ipsos enim timent offendere; erubescunt humane infirmitati, et non erubescunt inuictissime ueritati. Utique hoc timent, ne dicatur eis: Quare ergo nos decepistis? quare nos seduxistis? quare tanta mala et falsa dixistis? Respondere deberent, si Deum timerent: Humanum fuit errare, diabolicum  est per animositatem in errore manere. Melius quidem erat si nunquam erraremus: sed uel quod secundum est faciamus, ut errorem aliquando emendemus. Decepimus, quia decepti eramus: falsa predicauimus, qui predicantibus falsa credidimus [1 1Kb] . Dicant suis: Simul errauimus, simul ab errore recedamus. Duces uobis fuimus ad foueam, et secuti estis cum duceremus ad foueam; et nunc sequimini cum ducimus ad Ecclesiam. Possent ista dicere: indignantibus dicerent, iratis dicerent, aliquando et illi ponerent indignationem, amarent uel sero unitatem.

15. Patientia in ipsos exhibenda. Nos tamen, fratres, patientes circa illos simus. In feruore sunt et tumore oculi quos curamus. Non dico ut curare cessemus; sed ut non insultationibus ad maiores amaritudines prouocemus; rationem leniter reddamus, non de uictoria superbe exsultemus. Seruum enim Domini litigare non oportet, Apostolus dicit, sed mitem esse ad omnes, docibilem, patientem, in modestia corripientem diuersa sentientes: ne forte det illis Deus penitentiam, et resispiscant a diaboli laqueis, a quo captiui tenentur secundum ipsius uoluntatem . Patienter ergo ferte, si sani estis, patienter ferte, in quantum sani estis. Nam quis perfecte sanus? Cum Rex iustus sederit in throno, quis gloriabitur mundum se habere cor, aut quis gloriabitur mundum se esse a peccato ? Ergo quamdiu tales sumus, hoc nobis debemus, ut inuicem onera nostra portemus. Conuersi ad Dominum, etc.



SERMO CLXu [* 1Kb]  . De uerbis Apostoli, Ephes. cap. III, 13-18, Peto non infirmari in tribulationibus meis pro uobis, que est gloria uestra, etc., deque gratia et libera uoluntate, contra Pelagianos. Habitus in basilica Maiorum  .



CAPUT PRIMUM.

1. Spes collocanda in Deo, non in uiribus liberi arbitrii. Gratie et liberi arbitrii concursus. Apostolum audiuimus, Psalmum audiuimus, Euangelium audiuimus; consonant omnes diuine lectiones, ut spem non in nobis, sed in Domino collocemus. Peto, inquit Apostolus, non infirmari [2 1Kb] in tribulationibus meis pro uobis, que est gloria uestra. Peto, inquit, non infirmari, id est, ut non infirmemini, quando auditis me pati pro uobis tribulationes; quia hec est gloria uestra. Petit ergo eos, ut non infirmentur; quod non faceret, nisi eorum uellet excitare uoluntatem. Si enim responderent, Quid nos petis quod in potestate non habemus? numquid non uiderentur sibi iustum reddidisse responsum? Et tamen Apostolus, nisi sciret esse in eis uoluntatis proprie consensionem, ubi et ipsi aliquid agerent, non diceret,  Peto. Et si diceret, Iubeo, nisi eos nosset adhibere posse iussioni sue uoluntatem, sine causa hoc uerbum de eius ore procederet. Sed rursus sciens sine Dei adiutorio infirmam esse hominis uoluntatem, non solum ne dicerent, uoluntatis arbitrium non habemus, dixit, Peto; uerum etiam ne dicerent, uoluntatis arbitrium sufficit nobis, uidete quid addidit: Huius rei gratia. Cuius rei gratia, nisi quam supra dixerat, Peto non infirmari in tribulationibus meis pro uobis, que est gloria uestra? Quia ergo uoluntatis habetis arbitrium, Peto. Quia uero uobis uoluntatis non sufficit arbitrium ad implendum quod peto, Huius rei gratia flecto genua mea ad Patrem Domini nostri Iesu Christi, ex quo omnis paternitas in celo et in terra nominatur. Ut det uobis. Quid, det uobis? Quod peto a uobis, rogo det uobis. Peto enim a uobis, propter arbitrium uoluntatis: rogo det uobis, propter auxilium maiestatis.



CAPUT II.

2. A Deo petitur hoc ipsum quod ab homine exigitur. Sed Apostoli uerba preuenimus. Adhuc fortasse exspectatis audire, qui textum eiusdem lectionis memoria non tenetis, utrum reuera ideo Apostolus pro ipsis ad Patrem genua flectat, ut det illis quod dixerat eis, Peto. Mementote ergo quid petierit ab ipsis. Peto non infirmari in tribulationibus meis pro uobis: hoc ab ipsis petit. Modo uidete quid illis petit: Flecto genua mea ad Patrem Domini nostri Iesu Christi, ut det uobis secundum diuitias glorie sue uirtute corroborari. Quid est aliud, nisi non infirmari? uirtute corroborari, inquit, per Spiritum eius. Iste Spiritus gratie. uidete quid petit. Hoc a Deo petit, quod ab hominibus exigit: quia ut Deus uelit dare, debes et tu ad accipiendum accommodare uoluntatem. Quomodo uis accipere gratiam diuine bonitatis, qui sinum non aperis uoluntatis? Det, inquit, uobis. Non enim habetis, nisi det uobis. Det uobis uirtute corroborari per Spiritum eius. Si enim dederit uobis uirtute corroborari, ibi dabit uobis non infirmari. In interiore homine [1 1Kb] habitare Christum per fidem in cordibus uestris. Totum hoc det uobis. In caritate radicati et fundati, ut preualeatis comprehendere cum omnibus sanctis. Quid comprehendere? Det uobis per Spiritum suum uirtute corroborari, et habitare in interiore homine uestro Christum per fidem, atque ita in caritate radicati et fundati possitis comprehendere cum omnibus sanctis: quid? Que sit latitudo, longitudo, altitudo et profundum. Altitudo quidem in latina lingua utrumque significat: et quod sursum uersus est, altitudinis nomen habet; et quod in profundum altum est, altitudinis nomen habet. Ideo bene respondit interpres ad id quod sursum altum est, altitudinem dicere; ad illud quod deorsum altum est, profundum dicere.



CAPUT III.

3. In quatuor dimensionibus mysterium crucis. Quid est ergo, fratres mei, exponam hoc ego uobis. Facilius forte si cuiquam sit, quid ergo [2 1Kb] ?  quia latitudinem, longitudinem, altitudinem, et profundum, quatuor ista que dicit Apostolus, minus idoneus sum uel comprehendere uel proferre, transibo ab hoc? An forte pulsabo, et ut uobis salubre aliquid proferam, uestris orationibus adiuuabor? Quid pergis corde, homo christiane, per latitudinem terre, longitudinem temporum, altitudinem celi, profunditatem abyssi? Quando ista comprehendis uel mente uel corpore? hoc est, siue cogitando siue carnis oculis intuendo, quando ista comprehendis? Ipsum audi Apostolum dicentem tibi: Mihi autem absit gloriari, nisi in cruce Domini nostri Iesu Christi . Et nos in illa gloriemur, uel quia super illam incumbimus. In illa gloriemur omnes, o boni fratres, in illa gloriemur. Ibi forte inueniemus et latitudinem, et longitudinem, et altitudinem, et profundum. His enim Apostoli uerbis crux quodam modo nobis ante oculos constituta est. Habet enim latitudinem, in qua manus figuntur: habet longitudinem, quod inde usque ad terram ducitur lignum; habet et altitudinem, quod ab ipso transuerso, in quo figuntur manus, excedit aliquantum, ubi caput crucifixi ponitur: habet et profundum, hoc est quod in terra figitur, et non uidetur. uidete magnum sacramentum. Ab illo profundo quod non uides, surgit totum quod uides.



CAPUT Iu.

4. Crucis latitudo, longitudo et altitudo. Ubi ergo est latitudo? Confer te ad uitam moresque sanctorum, qui dicunt, Absit gloriari, nisi in cruce Domini nostri Iesu Christi. Inuenimus in moribus eorum latitudinem caritatis; unde illos admonet ipse Apostolus, dicens, Dilatamini, ne sitis iugum ducentes cum infidelibus. Et quia ipse latus erat, qui eos ad latitudinem exhortabatur, audi quid dicat: Os nostrum patet ad uos, o Corinthii; cor nostrum dilatatum est . Latitudo ergo caritas est, que sola bene operatur. Latitudo facit ut hilarem datorem diligat Deus . Si enim angustiam passus fuerit, tristis dabit: si tristis dabit, perit quod dabit. Opus est ergo latitudine caritatis, ne pereat quidquid boni facis. Sed quoniam ait Dominus. Ubi abundabit iniquitas, refrigescet caritas multorum; da mihi et longitudinem. Que est longitudo? Qui perseuerauerit usque in finem, hic saluus erit . Hec est longitudo crucis, ubi totum corpus porrigitur: ubi quodam modo statur, quo stando perseueratur. Si ergo queris, qui in cruce gloriaris, habere crucis latitudinem; habeto bene operandi uirtutem. Si uis habere crucis longitudinem; habeto perseuerandi longanimitatem. Si autem uis habere crucis altitudinem; nosce quid audias, et ubi audias, Sursum cor. Quid est, Sursum cor? Ibi spera, ibi ama: inde pete uirtutem, ibi exspecta mercedem. Nam si bene operaris, et hilariter tribuis, uideris habere latitudinem. Si in iisdem bonis operibus usque in finem perseueraueris, uideris habere longitudinem. Sed si omnia hec non propter supernam mercedem facis, altitudinem non habebis; et illa iam nec latitudo erit nec longitudo. Quid est enim habere altitudinem,  nisi cogitare Deum, amare Deum; et gratis amare ipsum Deum adiutorem, ipsum spectatorem, ipsum coronatorem, ipsum premii largitorem; postremo ipsum premium deputare, non aliud ab ipso quam ipsum exspectare? Si amas, gratis ama: si uere amas, ipse sit merces quem amas. An uero tibi chara sunt omnia, et uilis est ille qui condidit omnia?



CAPUT u.

5. Profundum crucis. Hec ut possimus, flexit genua sua pro nobis Apostolus, utique ideo ut detur nobis. Terret enim et Euangelium: uobis datum est scire mysterium regni, illis autem non est datum. Qui enim habet, dabitur ei. Quis autem habet cui dabitur, nisi cui datum est? Qui autem non habet, et quod habet auferetur ab eo . Quis autem non habet, nisi cui non est datum? Quare ergo illi datum est, et illi non est datum? Non me piget dicere, hoc est profundum crucis. De profundo nescio quo iudiciorum Dei, que perscrutari contemplarique non possumus, procedit omne quod possumus. De profunditate, inquam, nescio qua iudiciorum Dei, que inscrutabilia contemplari non possumus, perscrutari non ualemus, procedit omne quod possumus. Quod possum, uideo: unde possim, non uideo; nisi quia et hoc hactenus uideo, quod noui esse a Deo. Quare autem illum, et non illum: multum est ad me, abyssus est, profundum crucis est; admiratione exclamare possum, disputatione demonstrare non possum. Quid possum exclamare de ista profunditate? Quam magnificata sunt opera tua, Domine! Gentes illuminantur, Iudei excecantur. Quidam paruuli sacramento Baptismatis abluuntur, quidam uero paruuli in morte primi hominis relinquuntur. Quam magnificata sunt opera tua, Domine! Nimis profunde facte sunt cogitationes tue! Et sequitur: uir imprudens non cognoscit, et stultus non intelligit hec . Quid non intelligit stultus et imprudens? Quia uel profundum est. Nam si stultus non intelligit, et sapiens intelligit, non est nimis profundum. Sed si sapiens intelligit quia profundum est, stultus non intelligit quia uel profundum est.

6. Error de animarum peccato ante corpus, unde. Ideo multi de isto profundo querentes reddere rationem, in fabulas uanitatis abierunt. Aliqui dixerunt quod anime sursum in celo peccant, et secundum sua peccata ad corpora pro meritis diriguntur, et dignis ibi quasi carceribus includuntur. Ierunt post cogitationes suas; uolentes disputare de Dei profundo, mersi sunt in profundum. Occurrit enim eis Apostolus, uolens gratiam commendare, et elegit illos geminos in utero Rebecce, et dicit: Nondum enim natis, nec qui aliquid egerint boni aut mali . uide quemadmodum tulit uanis hominibus phantasias conuersationis animarum ante corpus in celo. Si enim ibi iam conuersate sunt, iam aliquid boni egerunt uel mali, et pro meritis suis ad corpora terrena detruse sunt [1 1Kb] . Si placet, contradicamus Apostolo, qui dixit, Nondum natis, nec qui aliquid egerint boni aut mali. Hoc autem quia propter Apostoli euidentem sententiam respuit catholica fides, quod anime  in celis prius uiuant et conuersentur, et illic recipiendorum corporum merita assumant, modo isti nouelli  non audent dicere.



CAPUT uI.

7. Mors nonnisi ex peccato. Paruulorum mors ex peccato primi hominis. Sed quid dicunt? Aliqui, sicut audiuimus, ipsorum ita disputant: Prorsus, inquiunt, pro meritis suis omnes homines moriuntur, quia peccauerunt; non enim esset mors, nisi ueniens de peccato. Optime quidem et uere dictum est, Non esset mors, nisi ueniens de peccato. Sed ego, cum hoc audio, ideo laudo, quia illam primam mortem intueor et illius primi hominis peccatum. Audio enim Apostolum: Sicut in Adam omnes moriuntur, sic et in Christo omnes uiuificabuntur . Per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt . Omnes enim unus fuerunt. Sic te audio dicentem mortem hominis de peccato esse? Non, inquit. Et quid dicis? Omnem hominem Deus immortalem creat modo. Mirabilis nouitas [1 1Kb] . Quid dicis? Prorsus, inquit, omnem hominem Deus immortalem creat. Quare ergo moriuntur paruuli infantes? Nam si dicam, Quare moriuntur grandes homines? dicturus es mihi, Peccauerunt. Ergo de maiorum etate non disputabo: paruulorum infantiam contra te testem citabo. Non loquuntur, et conuincunt: tacent, et quod dico probant. Ecce infantes in suis utique operibus innocentes sunt, nichil secum nisi quod de primo homine traxerunt habentes: quibus propterea est gratia Christi necessaria, ut in Christo uiuificentur, qui in Adam mortui sunt; ut quia inquinati sunt generatione, purgentur regeneratione. Ipsos ergo testes citabo. Responde mihi: Quare moriuntur, si omnes homines immortales nascuntur, et quoniam peccant, ideo moriuntur? Quid putatis dici potuisse? Que aures ferant? Peccauerunt et ipsi. Ubi peccauerunt? Rogo te, quando peccauerunt? quomodo peccauerunt? Bonum et malum quid sit nesciunt. Peccatum accipiunt, qui preceptum non capiunt? Proba mihi peccatores infantes: quod dixisti, uere quia oblitus es quod fuisti, proba mihi peccata infantium. An quia plorant, peccant? quia motibus quasi mutorum animalium, molestias repellunt, uoluptates accipiunt, ideo peccant? Si motus isti peccata sunt, ampliores peccatores in Baptismo fiunt; quia cum baptizantur, uehementissime reluctantur. Quare illis in tanta reluctatione non imputatur peccatum, nisi quia nullum est adhuc uoluntatis arbitrium?

8. Paruuli in utero exstincti. Sed aliud dico: Isti quia nati sunt, ut arbitraris, peccarunt. Nam si non peccarent, inquis, non morerentur. Quid de illis dicis qui in utero moriuntur? O angustia! Et ipsi, inquit, peccarunt, ideo moriuntur. Mentiris, an falleris? Contradicit Apostolus: Nondum natis, nec aliquid agentibus boni aut mali. Magis Apostolum audio quam te: magis Apostolo credo quam tibi. Nondum natis, nec aliquia  agentibus boni aut mali. Si autem hoc testimonium refellis, uade tibi potius ad illas uagationes, et dic: Quia in celo peccarunt, et inde in corpora precipitantur. Non dico, inquit. Quare non dicis? Quia dicit Apostolus, Nondum natis, nec aliquid agentibus boni aut mali. Si ergo non eos accusas in celo, quare accusas in utero? Ad utrumque respondet Apostolus, et eis respondet qui dicunt, In celo peccauerunt; et eis respondet qui dicunt, In utero peccauerunt, quia ad utrumque ualent illa uerba que dicunt, antequam nascerentur, nichil egisse uel boni uel mali. Quare ergo moriuntur? Et hic te auditurus sum, et non potius Magistrum Gentium?



CAPUT uII.

9. Gratia paruulis et maioribus subueniens. Gratie mysterium inscrutabile. Dic mihi, Paule apostole, quare moriuntur? Per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt. Ecce primus homo totam massam damnabilem fecit: ueniat, ueniat Dominus noster, secundus homo; ueniat, ueniat; ex alio tramite ueniat, per uirginem ueniat; uiuus ueniat, mortuos inueniat: moriatur, ut morienti subueniat, mortuos ad uitam transferat, mortuos redimat a morte, seruet uitam in morte [1 1Kb] , occidat mortem de morte. Sola est ista gratia paruulorum, sola maiorum: sola liberat pusillos cum magnis. Quare illum, et quare illum; quare non illum atque illum; nolo a me queras. Homo sum: profundum crucis aduerto, non penetro; expauesco, non scrutor. Inscrutabilia sunt iudicia eius, inuestigabiles sunt uie eius . Homo sum, homo es: homo erat qui dicebat, O homo, tu quis es qui respondeas Deo ? Homo dicebat, homini dicebat. Audiat homo, ne pereat homo, propter quem Deus factus est homo. In hac ergo crucis profunditate, in hac rerum tanta obscuritate teneamus quod cantauimus: non de nostra uirtute presumamus, non ingenioli nostri uiribus in hac questione aliquid arrogemus: Psalmum dicamus, cum Psalmo dicamus, Miserere mei, Deus, miserere mei. Quare? Quia uirtutem habeo qua te promerear? Non. Quare? Quia uoluntatis arbitrium gero, unde gratiam tuam meritum meum precedat? Non. Sed quare? Quoniam in te confidit anima mea . Magna scientia, ista confidentia. Conuersi ad Dominum, etc.



SERMO CLXuI [* 1Kb]  . Sermo de uerbis Apostoli, Ephes. cap. Iu, 25, Deponentes mendacium, loquimini ueritatem: et Psalmi CXu, 11, Omnis homo mendax.



CAPUT PRIMUM.

1. Mendacium prohibitum homini. Hanc sententiam, quam dixit Apostolus, Deponentes mendacium, loquimini ueritatem, non esse contrariam illi sententie, que dicta est in Psalmo, Omnis homo mendax, si Dominus dat intellectum,  breuiter exponemus. Quid ergo est, Deponentes mendacium, loquimini ueritatem; et, Omnis homo mendax? An impossibilia per Apostolum Deus iubet? Non. Quid ergo iubet? Audeo dicere: sed sine contumelia dictum accipiatis, quia et in me ipsum dico: hoc iubet Deus, ut non simus homines. Si enim dicerem, Iubet Deus ut non sitis homines; acerbe forsitan acciperetis: et me itaque coniunxi, ne quis irascatur.



CAPUT II.

2. Homines cur obiurgantur quod sint homines. In uetere homine mendacium, in nouo ueritas. Plus enim dico Sanctitati uestre: inuenimus Apostolum tanquam crimen obiecisse hominibus, quia homines sunt: obiurgans enim illos hoc dixit. Quomodo nos irati dicimus alicui, Pecus es: sic ille corripiens in flagello dominice discipline, obiecit hominibus quia homines erant. Quid illos fieri uolebat, quibus crimen erat quia homines erant? Cum enim sit inter uos, inquit, emulatio et contentio; nonne carnales estis, et secundum hominem ambulatis? Cum enim quis dicat, Ego quidem sum Pauli; alius autem, Ego Apollo: nonne homines estis ? Exprobrans et obiurgans ait, Nonne homines estis? Quid ergo eos fieri uolebat, nisi quod in Psalmo dicitur, Ego dixi, Dii estis et filii Altissimi? Hoc quidem dixit Deus: ad hoc enim uocat. Sed quid subiungit? uos autem sicut homines moriemini, et sicut unus de principibus cadetis . Et ibi opprobrium obiectum est, cum dicitur, uos autem sicut homines moriemini. Homo enim Adam, et non filius hominis: Christus autem filius hominis, et Deus. Ad mendacium uetus homo pertinet, id est, Adam; ad ueritatem nouus homo filius hominis, hoc est, Christus Deus. Si deponis mendacium, exue Adam; si loqueris ueritatem, indue Christum: et non tibi erunt contraria que modo in Scripturis sunt posita. Quia et Apostolus exuendum hominem ueterem et induendum nouum monens, dicit, Deponentes mendacium, loquimini ueritatem: et Psalmus illos admonebat et plangebat, qui nolentes exuere Adam et induere Christum, non noui homines, sed tantum homines esse cupiebant; qualibus dicitur, Nonne homines estis? Et in uos cadit quod dictum est, Omnis homo mendax.



CAPUT III.

3. Quomodo que Dei sunt, fiant nostra. Si homo uis esse, mendax eris. Noli uelle esse homo, et non eris mendax. Indue Christum, et eris uerax: ut que locutus fueris, non tua sint quasi propria, et abs te instituta, sed illustrantis te et illuminantis ueritatis. Nam si spoliaberis lumine, remanebis in tenebris tuis, et non poteris nisi mendacia loqui. Ait enim ipse Dominus, Qui loquitur mendacium, de suo loquitur : quia omnis homo mendax. Qui ergo loquitur ueritatem, non de suo loquitur, sed de Dei. Non quidem ita, ut eum loqui dicamus aliena: fiunt enim sua, cum amat quod accipit, et gratias agit illi qui dedit. Nam si ablata fuerit homini illustratio ueritatis, remanebit tanquam nudus indumento luminis, et non poterit nisi mendacia loqui. Hoc enim in illo remanebit, quod in Psalmo scriptum est, Omnis homo mendax.



CAPUT Iu.


4. uocatus es ut non sis homo, sed filius Dei. Non est ergo unde quisquam calumnietur, et dicat mihi: Mentiar, quia homo sum. Dicam enim et ego fidentissime: Noli esse homo, ut non mentiaris. Ergo, inquit, homo non ero? Non utique. Ut enim non sis homo, ad hoc uocatus es ab illo qui propter te factus est homo. Noli succensere. Non enim ita tibi dicitur ut homo non sis, ut pecus sis: sed ut sis inter eos quibus dedit potestatem filios Dei fieri . Deus enim deum te uult facere: non natura, sicut est ille quem genuit; sed dono suo et adoptione. Sicut enim ille per humanitatem factus est particeps mortalitatis tue; sic te per exaltationem facit participem immortalitatis sue. Age igitur gratias, et amplectere quod donatum est ut merearis perfrui quo uocatus es. Noli esse Adam, et non eris homo. Si non homo, non utique mendax: quia omnis homo mendax. Et cum ceperis non mentiri, noli tibi tribuere et extolli, quasi ex tuo proprio: ne uento superbie, tanquam lucerna que aliunde accenditur, exstinguaris, et remaneas rursus in mendacio tuo. Nolite ergo mentiri, fratres. Iam enim ueteres homines eratis: accessistis ad gratiam Dei, facti estis homines noui. Mendacium ad Adam pertinet, ueritas ad Christum. Deponentes ergo mendacium, loquimini ueritatem, ut et caro ista mortalis quam adhuc habetis de Adam, precedente nouitate spiritus, mereatur et ipsa innouationem et commutationem tempore resurrectionis sue: ac si totus homo deificatus inhereat perpetue atque incommutabili ueritati.



SERMO CLXuII [* 1Kb]  . De uerbis Apostoli, uidete quomodo caute ambuletis; non ut insipientes, sed ut sapientes; redimentes tempus, quoniam dies mali sunt. Ephes. cap. u, u\ u\. 15, 16  .



CAPUT PRIMUM.

1. Dies mali unde. Apostolum, cum legeretur, audistis; imo omnes audiuimus, dicentem nobis: uidete quomodo caute ambuletis; non ut insipientes, sed ut sapientes; redimentes tempus, quoniam dies mali sunt. Dies malos, fratres, due res faciunt, malitia et miseria. Per malitiam hominum et miseriam hominum ducuntur [1 1Kb] dies mali. Ceterum dies isti, quantum pertinet ad spatia horarum, ordinati sunt: ducunt uices, agunt tempora; oritur sol, occidit sol, transeunt tempora. Cui molesta sunt tempora, si homines sibi non sunt molesti? Ergo dies malos, sicut dixi, due res faciunt, miseria hominum et malitia hominum. Sed miseria hominum communis est: non debet malitia esse communis. Ex quo enim lapsus est Adam, et de paradiso expulsus, nunquam fuerunt dies, nisi mali. Istos pueros qui nascuntur, interrogemus, quare a ploratu incipiunt, qui et ridere possunt [2 1Kb] . Nascitur, et statim plorat: post nescio quot dies ridet. Quando plorabat nascens, propheta  sue calamitatis erat: lacryme enim testes sunt miserie. Nondum loquitur, et iam prophetat. Quid prophetat? In labore se futurum, uel in timore. Et si bene uixerit et iustus fuerit, certe in mediis positus tentationibus semper timebit.



CAPUT II.

2. Iusti hic nunquam sine persecutione. Quid ait Apostolus? Omnes qui uolunt in Christo pie uiuere, persecutionem patientur . Ecce quia dies mali sunt, sine persecutione uiuere hic iusti non possunt. Qui inter malos uiuunt, persecutionem patiuntur. Omnes mali persequuntur bonos, non ferro et lapidibus, sed uita et moribus. Numquid aliquis sanctum Lot persequebatur in Sodomis? Nemo illi molestus erat: et tamen inter impios uiuebat, et inter immundos, superbos, blasphemos, persecutionem patiebatur, non uapulando, sed malos uidendo. Quisquis me audis, et nondum uiuis in Christo pie, incipe in Christo pie uiuere, et probas quod dico. Denique Apostolus cum commemoraret pericula sua: Periculis, inquit, in mari, periculis in fluminibus, periculis in deserto, periculis in latronibus, periculis in falsis fratribus . Cetera pericula quiescere possunt, pericula a falsis fratribus quiescere usque in finem seculi non nouerunt.

3. Redimere tempus. Redimamus tempus; quoniam dies mali sunt. Exspectatis a me forte scire, quid est tempus redimere. Dicturus sum quod pauci audiunt, pauci ferunt, pauci aggrediuntur, pauci agunt: tamen dicam, quoniam ipsi pauci qui me audituri sunt, inter malos uiuunt. Redimere tempus, hoc est, quando aliquis tibi infert litem, perde aliquid, ut Deo uaces, non litibus. Perde ergo: ex eo quod perdis, pretium est temporis. Certe quando pro tuis necessitatibus procedis ad publicum, das nummos, et emis tibi panem, aut uinum, aut oleum, aut lignum, aut aliquam supellectilem: das et accipis, aliquid amittis, aliquid acquiris; hoc est emere. Nam si nichil amittas, et habeas quod non habebas; aut inuenisti, aut donatum accepisti, aut hereditate acquisisti. Quando autem aliquid amittis ut aliquid habeas, tunc emis: quod habes, emptum est; quod amittis, pretium est. Quomodo ergo perdis nummos, ut emas tibi aliquid; sic perde nummos, ut emas tibi quietem. Ecce hoc est tempus redimere.



CAPUT III.

4. Prouerbium Punicum cum Christi precepto consentiens. Prouerbium notum est Punicum, quod quidem Latine uobis dicam, quia Punice non omnes nostis. Punicum enim prouerbium est antiquum: Nummum querit pestilentia; duos illi da, et ducat se. Numquid non hoc prouerbium de Euangelio uidetur natum? Nam quid aliud dixit Dominus, quam, Redimentes tempus, quando ait, Si quis uult iudicio tecum contendere, et tunicam tuam tollere, dimitte ei et pallium ? Iudicio uult tecum contendere, et tunicam tuam tollere, uult auocare te litibus [1 1Kb] a Deo tuo: non habebis quietum cor, non habebis tranquillum animum, euerteris cogitationibus tuis,  irritaris aduersus ipsum aduersarium tuum. Ecce tempus perdidisti. Quanto ergo melius est ut nummum amittas, et tempus redimas? Fratres mei, in causis uestris et in negotiis uestris, quando ad nos iudicanda ueniunt, si homini christiano dico ut pro tempore redimendo perdat aliquid suum; quanto maiore cura et fiducia debeo dicere ut reddat alienum? Ambos enim christianos audio. Iam ille calumniosus, qui uult alteri facere causam  , et tollere ab illo uel pro compositione, gaudet ad ista uerba. Apostolus dixit [1 1Kb] , Redimentes tempus, quoniam dies mali sunt. Facio ergo calumniam christiano illi, uelit nolit, dat mihi aliquid ut tempus redimat, quia episcopum audiuit [2 1Kb] . Dic mihi, si illi dicturus sum, Perde aliquid, ut sis otiosus; tibi non sum dicturus, Calumniose, perdite fili diaboli, quare res alienas auferre moliris? Causam non habes, et calumnia plenus es. Si ergo illi dixero, Illi da aliquid, ut recedat a calumnia; tu ubi eris, qui habebis de calumnia pecuniam? Ille qui propter uitandam calumniam tempus a te redimit, hic tolerat dies malos: tu autem qui de calumniis pasceris, hic habebis dies malos, et post istos habiturus es in die iudicii peiores. Sed hoc forte rides, quia pecuniam rapis. Ride, ride, et contemne: ego erogem, ueniet qui exigat.



SERMO CLXuIII [* 1Kb]  . De uerbis apostoli, Ephes., cap. uI, 23, Pax fratribus, et caritas cum fide. Siue de gratia Dei, secundum uasis electionis confessionem atque doctrinam, quoniam fides misericordie Dei donum est  .



CAPUT PRIMUM.

1. Filios fidei Abrahe facit, qui promisit. Lectionibus, canticis, sermonibusque diuinis, et quod est precipuum, gratia sua edificet Dominus cor uestrum; ut quod uerum auditis, non audiatis ad iudicium, sed ad premium. Faciet hoc, quoniam qui promisit potens est et facere. Ita credidit Abraham, dans gloriam Deo, unde et plenissime credens quoniam que promisit potens est et facere . Magnum nostrum gaudium: nos promisit Abrahe; nos promissionis filii sumus . Quando enim dictum est Abrahe, In semine tuo benedicentur omnes gentes , nos promissi sumus. Ergo ipse nos fecit filios fidei Abrahe, qui potens est facere quod promisit. Nemo dicat: Ego feci. Non enim promittit Deus, et facis tu. Potest autem recte dici quia que promittis tu, facit Deus. Tu enim infirmus es, tu omnipotens non es. Quando ergo promittis, nisi Deus faciat, inanis est promissio tua. Dei autem promissio non pendet ex te, sed ex illo. Sed ego, inquis, credidi. Concedo. uerum dicis: tu credidisti, sed non tibi tu fidem dedisti. Unde autem credidisti, nisi ex fide? Fides in te donum Dei est.



CAPUT II.


2. Fides Christianorum alia a fide demonum. Fides filiorum Dei, cum caritate. Fides initium salutis. Pax uera. Audi Apostolum ipsum fidei disputatorem [1 1Kb] , et gratie magnum defensorem: audi eum dicentem, Pax fratribus, et caritas cum fide. Magna tria dixit, Pax, caritas, fides. A fine cepit, ad initium terminauit. Initium est enim in fide, finis in pace. Qua enim credimus, ipsa est fides. Sed fides debet esse Christianorum, non demoniorum. Nam, sicut dicit Iacobus apostolus, Et demones credunt et contremiscunt . Et demones dixerunt Christo, Tu es Filius Dei. Confitebantur demones quod non credebant homines. Illi tremuerunt, illi occiderunt. Quid enim quia dixerunt demones, Tu es Filius Dei, scimus qui sis ; ideo regnaturi sunt cum Filio Dei? Absit. Discernenda est ergo fides demonum a fide sanctorum. Plane discernenda uigilanter et diligenter. Nam et Petrus hoc dixit Domino dicenti, Quem me esse dicitis? Tu es Christus Filius Dei uiui. Et Dominus: Beatus es, Simon Bar-Iona . O Domine, hoc tibi dixerunt et demones: quare ipsi non sunt beati? Quare? Quia demones hoc dixerunt timore, Petrus amore. Ideo initium est a fide. Sed quali fide? Quam definiuit Apostolus: Neque circumcisio aliquid ualet, neque preputium, sed fides. Dic que fides? Que per dilectionem operatur . Hanc demones non habent fidem, que per dilectionem operatur: sed soli serui Dei, soli sancti Dei, soli fide filii Abrahe, soli filii dilectionis, filii promissionis; ideo dicta est et caritas. Tria illa dicta sunt ab Apostolo, Pax fratribus, et caritas cum fide. Pax fratribus. Unde pax? Et caritas. Unde caritas? Cum fide. Si enim non credis, non amas. Dixit ergo Apostolus, sic incipiens a fine, et ueniens ad initium: Pax, caritas, cum fide. Nos dicamus, Fides, caritas, pax. Crede, ama, regna. Si enim credis et non amas, adhuc non discreuisti fidem tuam ab eis qui tremebant et dicebant: Scimus qui sis, Filius Dei. Ergo tu ama: quia caritas cum fide ipsa te perducit ad pacem. Quam pacem? ueram pacem, plenam pacem, solidam pacem, securam pacem; ubi nulla pestis, nullus hostis. Ipsa pax est finis omnium desideriorum bonorum. Charitas cum fide: et si sic dicas, bene dicis, Fides cum caritate.



CAPUT III.

3. Omnia bona, et ipsa etiam fides a Deo est. Fides plena. Magna ergo bona commemorauit Apostolus, Pax fratribus, et caritas cum fide: magna bona. Sed dicat unde bona ista: unde sunt, a nobis, an a Deo? Si dicis, A nobis; in te gloriaris, non in Deo. Si autem didicisti quod ait et ipse Apostolus, Ut qui gloriatur, in Domino glorietur ; confitere pacem, caritatem cum fide, non tibi esse nisi a Deo. Sed respondes mihi: Tu hoc dicis, proba quod dicis. Probo: ipsum Apostolum testem uocabo. Ecce habetis: Apostolus dixit, Pax fratribus, et caritas cum fide. Ipse dixit. Quid ipse dixit? uide, sequitur, Pax fratribus, et caritas cum fide, a Deo Patre  nostro et Domino Iesu Christo. Quid ergo habes quod non accepisti? Si autem accepisti, quid gloriaris quasi non acceperis ? Nam si gloriatus est Abraham, ex fide gloriatus est. Que est fides plena et perfecta? Que credit ex Deo esse omnia bona nostra, et ipsam fidem. Iterum dicit Apostolus, Misericordiam consecutus sum. O confessio! Non ait, Misericordiam consecutus sum, quia fidelis eram; sed, ut fidelis essem, misericordiam consecutus sum .



CAPUT Iu.

4. Gratia data infideli et persecutori crudeli. ueniamus ad eius primordia, uideamus Saulum seuientem, spectemus furentem, spectemus odia anhelantem, sanguinemque sitientem. Spectemus, fratres, eum; magnum spectaculum. Ecce post Stephani necem, post effusum testis Dei lapidibus sanguinem, ubi uestimenta seruabat lapidantium, ut et in eorum etiam manibus lapidaret, tunc dispersi sunt fratres qui erant Ierosolymis congregati; et ille seuiens cui parum erat uidisse et fudisse sanguinem Stephani, accepit litteras a principibus sacerdotum, ut iret Damascum, et quoscumque ibi inueniret Christianos, uinctos adduceret. Et ibat. Hec Pauli uia erat, cuius uia nondum erat Christus; adhuc Sauli, nondum Pauli. Ibat. Quid habebat in corde? Quid, nisi malum? Date mihi merita eius. Si merita queris, damnationis sunt, non liberationis. Ibat ergo seuire in membra Christi, ibat sanguinem fundere, ibat lupus pastor futurus: sic ibat. Non enim poterat aliter ire ad illa, propter que ibat. Et cum sic ambulat, cogitat, anhelat cedes; cum ducit pedes eius ira, mouet membra odium, dum pergit et ambulat, obtemperat mancipium crudelitati: et ecce uox de celo, Saule, Saule, quid me persequeris? Ecce quare dixit, Misericordiam consecutus sum, ut fidelis essem. Erat infidelis; parum est, erat in ipsa infidelitate crudelis: sed misericordiam consecutus est, ut fidelis esset . Quid dicturus es Deo dicenti, Hoc uolo? Ergo, Domine, ille qui tanta fecit, tanta mala in sanctos tuos facere cupiebat, tali eum misericordia dignum existimas? Hoc uolo. An oculus tuus nequam est, quia ego bonus sum ?



CAPUT u.

5. Et fides et oratio ex Dei gratia. Pelagiana obiectio. Habete fidem: sed ut habeatis fidem, orate fide [1 1Kb] . Sed orare fide non possetis, nisi fidem haberetis. Non enim orat, nisi fides. Quomodo enim inuocabunt, in quem non crediderunt? Aut quomodo credent ei quem non audierunt? Quomodo autem audient sine predicante? Aut quomodo predicabunt, si non mittantur ? Ideo loquimur, quia missi sumus. Audite nos, audite illum per nos. Ergo, ait aliquis, inuocamus Deum, ut det nobis perseuerare in his bonis que habemus, et addat bona [2 1Kb] que non habemus. Precessit ergo fides que rogat. Certe totum dat Deus. Ut enim daret mihi, rogaui: ut rogarem, prius credidi. Ergo mihi dedi quod credidi, et Deus dedit quod credens oraui. Soluatur questio: non enim parua est. Hoc te uideo loqui, quia tu prior  dedisti aliquid Deo, ut cetera daret tibi. Dedisti quippe illi fidem tuam et orationem tuam. Et ubi est quod ait Apostolus: Quis enim cognouit sensum Domini, aut quis consiliarius eius fuit? Aut quis prior dedit illi, et retribuetur ei ? Ecce qualis uis esse. Ergo prior dedisti Deo, et hoc dedisti quod tibi non dedit Deus? Inuenisti unde dares Homo mendice, unde habuisti? Ergo unde dares? aliquid habuisti? Quid enim habes, quod non accepisti? Ergo de Dei das Deo: ex eo quod tibi dedit, a te accipit. Nam mendicitas tua, nisi ipse prior dedisset, inanissima remaneret.



CAPUT uI.

6. Fidem donum Dei esse probat oratio facta pro Saulo infideli. Audite unde hoc euidentius probetis. Ecce uos quia credidistis, accepistis: quid dicimus de eis qui nondum crediderunt, qualis erat Saulus, qui nondum crediderat? Accepit autem ut crederet: posteaquam credidit Christo, tunc cepit inuocare Christum. Ab illo accepit ut crederet, et credendo inuocaret, inuocando cetera acciperet. Quid putamus, fratres? Saulus antequam crederet, orabant pro illo qui crediderant, an non orabant? Dicatur mihi, si non pro illo orabant, quare dixit Stephanus, Domine, ne statuas illis hoc peccatum ? Orabatur et pro illo, et pro aliis infidelibus, ut crederent. Ecce nondum habebant fidem, et orationibus fidelium accipiebant fidem. Nondum habebant quod Deo offerrent; quia nondum erant misericordiam consecuti [1 1Kb] , ut fideles essent. Denique posteaquam Saulus iste conuersus est, una uoce elisus et leuatus, elisus persecutor, leuatus predicator: posteaquam cepit euangelizare fidem quam aliquando uastabat, quid de se dixit? Eram autem ignotus facie Ecclesiis Iudee, que sunt in Christo: tantum autem audiebant, quia is qui aliquando nos persequebatur, nunc euangelizat fidem quam aliquando uastabat; et in me magnificabant Deum . Numquid dixit, et in me magnificabant me? Et in me, qui euangelizabam fidem quam aliquando uastabam, non me magnificabant, sed Deum. Ergo ipse fecit, ut Saulus deposita tunica ueteri, peccatis pannosa [2 1Kb] , cedibus sanguinea, ut deposita ista tunica, acciperet tunicam humilitatis, et fieret de Saulo Paulus.



CAPUT uII.

7. Paulus, id est modicus, gratie in se collate predicator. Quid est Paulus? Minimus. Ego enim sum minimus Apostolorum. Ecce quid est Paulus. Paulum enim latine modicum est. Sic loquimur quando dicimus, Post paulum uideo te, paulo post facio illud. Quid est, paulo post? Modico post: post paulum, post modicum. Quare ergo Paulus? Quia modicus. Modicus, quia nouissimus. Ego enim sum, inquit, nouissimus Apostolorum, qui non sum dignus uocari apostolus, quia persecutus sum Ecclesiam Dei. Bene dicis: unde debuisti damnari, ab eo accepisti unde debeas coronari. A quo accepisti, unde debeas coronari? A quo accepit, uultis audire? Nolite me, ipsum audite: Non sum, inquit, dignus uocari Apostolus, quia persecutus sum Ecclesiam Dei; sed  gratia Dei sum id quod sum. Ergo quod eras, iniquitate tua eras: quod es, gratia Dei es. Et gratia eius, inquit, uacua in me non fuit. Ecce euangelizat fidem quam aliquando uastabat: nec gratia ipsa uacat in illo, qui ait, In me uacua non fuit, sed plus omnibus illis laboraui. Obserua, erigere te cepisti. Ubi es, Paule? Certe modicus eras. Plus omnibus illis laboraui. Dic unde? Quid enim habes quod non accepisti? Statim respexit: et cum dixisset, Plus omnibus illis laboraui; quasi expauit ad uerba sua, et mox subiecit se humilem Paulum, Non autem ego, sed gratia Dei mecum .

8. Oratur pro infidelibus, ut credant. Ergo, fratres mei, ut noueritis etiam fidem a Domino Deo esse nobis, orate [1 1Kb] pro illis qui nondum crediderunt. Si quis habet amicum forte infidelem, moneo illum ut oret pro illo. uere opus est ut ego illum moneam? Maritus christianus est, uxor infidelis est: non orat pro uxore sua, ut credat? Uxor est christiana, maritus infidelis est: non orat mulier religiosa pro marito suo, ut credat? Quando hoc orat qui orat; quid orat, nisi ut Deus det illi fidem? Ergo donum Dei est fides. Nemo se extollat, nemo sibi arroget, quasi sibi aliquid dederit. Qui gloriatur, in Domino glorietur .



SERMO CLXIX [* 1Kb]  . De uerbis Apostoli, Philipp., cap III, 3-16, Nos enim sumus circumcisio, qui spiritui Dei seruimus, etc. Contra Pelagianos. Habitus ad mensam S. martyris Cypriani.



CAPUT PRIMUM.

1. Spiritu Deo seruire, quid sit. Ad apostolicam lectionem aures et animum intendat Sanctitas uestra, adiuuando nos affectu uestro apud Dominum Deum nostrum, ut ea que ille nobis [2 1Kb] reuelare dignatur, ad uos apte atque salubriter proferre possimus. Ergo cum legeretur, audistis dicentem apostolum Paulum, Nos enim sumus circumcisio, qui spiritui Dei seruimus. Scio plerosque codices habere, Qui spiritu Deo seruimus. Quantum autem inspicere potuimus, plures greci hoc habent, Qui spiritui Dei seruimus. Sed non ibi questio est. Manifestum est enim utrumque, et congruum regule ueritatis, quia et spiritui Dei seruimus, et non carne, sed spiritu Deo seruimus. Carne enim seruit Deo, qui de rebus carnalibus sperat se placere Deo. Cum uero et ipsa caro ad bona opera spiritui subditur, spiritu seruimus Deo: quia carnem domamus, ut spiritus obtemperet Deo. Spiritus enim regit, caro regitur: nec spiritus bene regit, si non regatur.

2. Circumcisio et iustitia quomodo nos sumus. Iustitia nostra ex Dei dono. Cum ergo ait, Nos sumus circumcisio; uidete quid uoluerit intelligi in illa circumcisione, que in umbra data est significante, que remota est luce ueniente. Cur autem non dixerit, Nos  habemus circumcisionem; sed, Nos sumus circumcisio: sic accipite hoc uoluisse Apostolum dicere, Nos sumus iustitia. Circumcisio enim iustitia est. Magis autem commendat quod dicit dicendo nos esse iustitiam, quam dicendo nos esse iustos: ita tamen ut cum iustitiam dicit esse, iustos intelligamus. Non enim sumus illa incommutabilis iustitia, cuius participes facti sumus: sed quemadmodum dicitur, Magna ibi iuuentus est, pro multis iuuenibus; sic dicitur iustitia, ut intelligantur iusti. Audite hoc ipsum euidentius, eodem dicente Apostolo, Ut nos, inquit, simus iustitia Dei in ipso . Nos simus iustitia, non nostra, sed Dei; ab illo accepta, non a nobis assumpta; impertita, non usurpata; donata, non rapta. Cuidam enim rapina erat esse equalis Deo: et quoniam quesiuit rapinem, inuenit ruinam. Dominus autem noster iehsu Christus, cum in forma Dei esset, non rapinam arbitratus est esse equalis Deo. Cui enim equalitas Dei natura erat, rapina non erat. Sed tamen semetipsum exinaniuit, formam serui accipiens , ut nos essemus iustitia Dei in ipso. Si enim ille paupertatem uitaret, nos paupertate non careremus. Pauper enim ille factus est, cum diues esset; ut illius paupertate, sicut scriptum est, nos ditaremur . Diuitie illius quid nos facture sunt, cuius paupertas nos diuites facit? Apostolus ergo non tibi negauit circumcisionem, sed exposuit; lucem pretendit, umbram remouit.



CAPUT II.

3. Circumcisio spiritualis gloriantium in Christo. Circumcisio quare octauo die fiebat. Dominicus dies.---Nos sumus, inquit, circumcisio, qui spiritu Deo seruimus, et gloriamur in Christo Iesu, et non in carne fidentes. Respexit quosdam in carne fidentes: ipsi erant qui de carnis circumcisione gloriabantur. De quibus alio loco dicit, Quorum Deus uenter est, et gloria in pudendis eorum . Intellige tu circumcisionem, et esto circumcisio: intellige, et esto, Intellectus enim bonus, sed omnibus qui faciunt eum . Non utique frustra octauo die iussus est infans circumcidi , nisi quia petra, qua circumcidimur, Christus erat. Cultellis enim petrinis circumcisus est populus : Petra autem erat Christus . Quare ergo octauo die? Quia in hebdomadibus idem primus qui octauus. Completis enim septem diebus, reditur ad primum. Finitur septimus, Dominus sepultus: reditur ad primum, Dominus resuscitatus. Domini enim resuscitatio promisit nobis eternum diem et consecrauit nobis Dominicum diem. Qui uocatur dominicus ipse uidetur proprie ad Dominum pertinere: quia eo die Dominus resurrexit. Reddita est petra, circumcidantur qui uolunt dicere, Nos enim sumus circumcisio. Traditus est enim propter peccata nostra, et resurrexi propter iustificationem nostram . Iustificatio tua, circumcisio tua, non est a te. Gratia salui facti estis per fidem; et hoc non ex uobis, sed Dei donum est: non ex operibus . Ne forte dicas, Promerui, et ideo accepi. Non putes te promerendo accepisse, qui non promerereris, nisi accepisses. Gratia  precessit meritum tuum: non gratia ex merito, sed meritum ex gratia. Nam si gratia ex merito; emisti, non gratis accepisti. Pro nichilo, inquit, saluos facies eos . Quid est, Pro nichilo saluos facies eos? Nihil in eis inuenis unde salues, et tamen saluas. Gratis das, gratis saluas. Omnia merita precedis, ut dona tua consequantur merita mea. Prorsus gratis das, gratis saluas, qui nichil inuenis unde salues, et multum inuenis unde damnes.



CAPUT III.

4. Fidere in carne.---Nos ergo, inquit, sumus circumcisio, qui spiritui Dei seruimus, et gloriamur in Christo Iesu. Qui gloriatur, in Domino glorietur . Et non in carne fidentes. Et quid est, fidere in carne? Audite, inquit. Quanquam ego, inquit, habeam fiduciam, et in carne. Si quis alius in carne putat se habere fiduciam, magis ego. Ne arbitremini, inquit, me hoc contemnere quod non habeo. Quid magnum est, si homo abiectus, plebeius, ignobilis, contemnat nobilitatem, et tunc exhibeat ueram humilitatem? Quanquam ego, inquit, habeam fiduciam et in carne. Ideo uos, inquit, doceo contemnere, quoniam uidetis me habere quod contemnam. Si quis alius in carne putat se habere fiduciam, magis ego.

5. Paulo causa gloriandi in carne que fuerit. Et audi in carne fiduciam: Circumcisione octaui diei; id est, non proselytus, non aduena ad populum Dei, non maior circumcisus, sed a parentibus natus Iudeus, habeo circumcisionem octaui diei. Ex genere Isrel, de tribu Beniamin, Hebreus ex Hebreis, secundum Legem phariseus. Primarii quidam erant, et quasi ad nobilitatem Iudaicam segregati, non contemptibili plebi commixti, qui dicebantur Pharisei. Nam dicitur hoc uerbum, quasi segregationem interpretari, quomodo in latina lingua dicitur egregius, quasi a grege separatus. Fuerunt autem Isrelite, id est, ex genere Isrel, etiam illi qui separati fuerant a templo. Remansit autem ad templum tribus Iuda, et tribus Beniamin. Tribus Leui in sacerdotibus, tribus Iuda regia, et tribus Beniamin, hoc solum remansit ad Ierusalem [1 1Kb] et ad templum Dei, quando facta est separatio illa in seruo Salomonis . Non ergo leuiter accipiatis quod ait, tribu Beniamin: inherens Iude, non recedens a templo. Hebreus ex Hebreis, secundum legem phariseus, secundum emulationem persequens Ecclesiam. Inter merita sua commemorat quod fuerit persecutor: secundum emulationem, inquit. Quam emulationem? Non eram, inquit, piger Iudeus: quidquid erat quod Legi mee aduersarium uideretur, impatienter ferebam, acriter insequebar. Hec apud Iudeos nobilitas: sed apud Christum queritur humilitas. Ideo ibi iste Saulus, hic Paulus. Saulus a Saüle nomen deriuatur. Qui fuerit Saül, nostis: ipsius electa est statura proceris [2 1Kb] . Sic eum describit Scriptura, quod supereminens esset omnibus, quando electus est ut ungeretur in regem . Non fuit sic Paulus [3 1Kb] , sed factus Paulus. Paulus enim paruus, ideo  Paulus modicus. Ergo, secundum emulationem, inquit, persequens Ecclesiam. Hinc intelligant homines, qualis apud Iudeos fuerim, qui Christi Ecclesiam persequebar emulatione traditionum paternarum.



CAPUT Iu.

6. Ambulare in lege sine querela. Addit, Secundum iustitiam que est in lege, qua fuerim sine querela. Nouit Charitas uestra, dictos esse sine querela ambulasse in omnibus iustificationibus Domini Zacariam et Elizabeth. In omnibus, inquit Scriptura, iustificationibus Domini ambulantes sine querela . Ecce hoc erat et Paulus noster, quando Saulus erat. In lege sine querela ambulabat: et quod in eo fuit sine querela, hoc de illo faciebat magnam querelam. Quid ergo putamus, fratres, esse sine querela secundum iustitiam, que in lege est, malum est? Si malum est, secundum iustitiam que in lege est, esse sine querela; ergo aliquid mali est lex? Sed habemus eumdem apostolum dicentem, Itaque lex quidem sancta, et mandatum sanctum, et iustum, et bonum . Si lex sancta, et mandatum sanctum, et iustum, et bonum; secundum iustitiam que est ex lege sancta, conuersari sine querela, quomodo potest non esse bonum? quomodo potest non esse sanctum? An forte sanctum est? Audiamus ipsum Apostolum; uidete quid dicat: Que mihi lucra fuerunt, hec propter Christum damna esse duxi. Damna sua dicit, et inter damna sua computat, quod in iustitia, que est in lege, fuerit sine querela. uerumtamen, inquit, et arbitror omnia damna esse propter eminentem scientiam Christi Iesu Domini nostri. Attendo, inquit, laudes meas, comparo eminentie Domini nostri Iesu Christi. Illud sitio, hoc contemno. Parum est hoc: Propter quem arbitror, inquit, omnia non solum detrimenta esse, uerum et stercora existimaui esse, ut Christum lucrifacerem.



CAPUT u.

7. Iustitia ex Lege cur a Christo remoueat. Questio maior exorta est, o Paule! Si secundum iustitiam, que in lege est, uersabaris sine querela, et hoc in detrimentis tuis, in damnis, in stercoribus computas, ut Christum lucrifacias, ergo iustitia illa a Christo prohibebat? Obsecro te, expone hoc paululum. Deo potius dicamus, ut illuminet et nos, a quo ipse illuminatus est, qui Epistolam istam scripsit nobis, non atramento, sed Spiritu Dei uiui. uidetis, karissimi, quam sit arduum, quam difficile intelligere hoc: cum constet legem sanctam esse, et mandatum sanctum, et iustum, et bonum; constetque omnino inter fideles catholicos; ita ut nemo dissentiat, nisi qui non uult esse catholicus, hanc legem non datam nisi a Domino Deo nostro: secundum istam iustitiam, que in lege est, conuersari sine querela, impedimentum fuisse Apostolo, ne ueniret ad Christum; nec eum uenisse ad Christum, nisi hoc quod fuit secundum iustitiam, que in lege est, sine querela, inter damna et detrimenta et stercora computasset. Sequamur ergo, et accedamus aliquantum, ne forte in ipsis uerbis Apostoli elucescat nobis aliquid, unde ista remoueatur et soluatur obscuritas. Detrimenta, inquit, credidi hec omnia, et stercora existimaui, ut  Christum lucrifaciam. Intendite, obsecro. Damna, detrimenta, stercora ista existimaui, in quibus etiam illud commemoro, quod fuerim sine querela secundum iustitiam, que in lege est. Existimaui ergo hec omnia detrimenta et stercora, ut Christum lucrifaciam, et inueniar in illo, non habens meam iustitiam que ex lege est. Qui preuenistis intellectu expositionem, arbitramini uos tanquam ueloces in uia cum tardioribus ambulare. Celeritas aliquantum reprimatur, ne comes tardior deseratur. Ut Christum, inquit, lucrifaciam, et inueniar in illo, non habens meam iustitiam, que ex lege est. Si meam dixerat, quare addidit ex lege? Si enim ex lege est, quomodo tua est? Numquid tu tibi imposuisti legem? Deus legem dedit, Deus legem imposuit, Deus legi sue te obtemperare precepit. Lex si non te doceret quemadmodum uiuere deberes, quomodo posses habere iustitiam sine querela secundum legem? si secundum legem habes, quomodo dicis, Non habens meam iustitiam, que ex lege est, sed eam que est per fidem Christi, que est a Deo?



CAPUT uI.

8. Solutionem questionis aggreditur. Iustitia ex lege, cum legi timore obeditur. Timore pene concupiscentia non tollitur. Iustitie delectatio donum Dei. Iam ergo dicam ut potero: reuelet melius qui uos possidet, donet et intellectum et affectum. Donabit enim effectum, si donabit affectum [1 1Kb] . Hoc est enim quod uolo dicere: lege Dei proposita, ipsa enim dixit, Non concupisces : lege ergo Dei proposita, exceptis illis carnalibus sacramentis, que fuerunt umbre futurorum: lege Dei proposita quisquis timuerit, et suis uiribus eam implere se posse putauerit, et fecerit quod lex iubet, non amando iustitiam, sed timendo penam; fuit quidem secundum iustitiam, que ex lege est, homo sine querela; non furatur, non adulterat, non dicit falsum testimonium, non facit homicidium, non concupiscit rem proximi sui: potest hoc, potest fortassis; unde? Timore pene. Quanquam qui timore pene non concupiscit, puto quia concupiscit. Terrore ingenti armorum atque telorum, et circumdantis forsitan multitudinis uel obuiam euntis, etiam leo reuocatur a preda: et tamen leo uenit, leo redit; predam non rapuit, non malitiam posuit. Si talis es, adhuc iustitia est, qua iustitia tibi consulis ne torquearis. Quid magnum est, penam timere? Quis eam non timet? quis latro, quis sceleratus, quis nefarius? Sed hoc interest inter timorem tuum; timoremque latronis, quod latro timet leges hominum, et ideo facit latrocinium, quia sperat se fallere leges hominum: tu autem leges eius times, eius penam times, quem fallere non potes. Nam si fallere posses, quid non fecisses? Ergo et concupiscentiam tuam malam non amor tollit, sed timor premit. Ad ouile uenit lupus; latratu canum et clamore pastorum ab ouili reuersus est lupus: ipse tamen semper est lupus. In ouem uertatur. Facit enim et hoc Dominus: sed ipsa est iustitia eius, non tua. Nam  quamdiu habes tuam, potes timere penam, non amare iustitiam.



CAPUT uII.

Ergo, fratres mei, habet delicias suas iniquitas, et iustitia non habet? Delectat malum, et non delectat bonum? Delectat omnino: sed, Dominus dabit suauitatem, et terra nostra dabit fructum suum . Ille nisi prior det suauitatem, terra nostra non habebit nisi sterilitatem. Hanc ergo iustitiam concupiuit Apostolus, delectatus est: memor fuit Dei, et delectatus est : concupiuit anima eius, et estuauit in atria Domini ; et uiluerunt omnia que pro magno habebat, facta sunt damna, detrimenta, stercora.

9. Saulus Ecclesie persecutor, quia iustitiam suam constituens. Hinc enim erat et illud, quod Ecclesiam persequebatur secundum emulationem paternarum traditionum ; inde erat, quia suam iustitiam constituebat, non iustitiam Dei querebat. uidete enim, quia inde persequebatur Ecclesiam. Quid ergo dicemus? ait alio loco ipse Apostolus: Quia gentes que non sectabantur iustitiam, apprehenderunt iustitiam. Sed quam? Iustitiam autem que ex fide est. Gentes autem que non sectabantur iustitiam, que ex lege est, quasi propriam suam, que fit de timore pene, non de amore iustitie; quia non sectabantur iustitiam, apprehenderunt iustitiam; iustitiam autem que ex fide est. Isrel autem, inquit, persequens legem iustitie, in legem iustitie non peruenit [1 1Kb] . Quare? Quia non ex fide. Quid est, Quia non ex fide? Non sperauit in Deum, non illam petiuit a Deo, non credidit in eum qui iustificat impium : non fuit similis Publicano oculos in terram deiicienti, pectus suum percutienti, et dicenti, Domine, propitius esto mihi peccatori . Ergo persequens legem iustitie, in legem iustitie non peruenit. Quare? Quia non ex fide, sed quasi ex operibus. Offenderunt enim in lapidem offensionis . Ecce unde Saulus persequebatur Ecclesiam. Quando enim persequebatur Ecclesiam, in lapidem offensionis offendebat. Christus humilis in terra iacebat: in celis quidem et ipse erat, leuata illo carne sua a mortuis resuscitata; sed nisi et in terra Christus iaceret, non ipse Saulo clamaret, Quid me persequeris? Ergo ille iacebat, quia humilitatem preferebat: ille offendebat, quia non uidebat. Et totum hoc non uidere, unde erat? De tumore superbie. Quid est, De tumore superbie? Quasi de iustitia sua. Ex lege quidem, sed sua. Quid est, Ex lege? Quia in mandatis legis. Quid est, De sua? Tanquam de uiribus suis. Amor deerat, amor iustitie, amor caritatis Christi. Et unde illi amor? Solus illum possidebat timor, sed caritati uenture locum in corde seruabat. Cum seuiret erectus, iactabundus, glorians apud ipsos Iudeos quod secundum emulationem paternarum traditionum persequebatur Ecclesiam; cum sibi uideretur excelsus, audiuit desuper uocem Domini nostri Iesu Christi, iam in celo sedentis, et adhuc humilitatem commendantis,  Saule, inquit, Saule, quid me persequeris? Durum est tibi aduersus stimulum calces mittere . Possem te dimittere: tu enim uexareris punctionibus meis, non ego frangerer calcibus tuis: sed non te dimitto. Seuis, et misereor. Quid me persequeris? Non enim timeo te, ne iterum crucifigas me: sed uolo agnoscas me, ne occidas non me, sed te.



CAPUT uIII.

10. Iustitiam suam horret Paulus, ut habeat iustitiam a Deo. Horruit ergo Apostolus, percussus et prostratus, erectus et instructus. Factum enim est in illo: Ego percutiam, et ego sanabo . Non enim ait, Sanabo, et percutiam; sed, Percutiam, et sanabo. Percutiam te, et dabo tibi me. Sic prostratus horruit iustitiam suam, in qua erat certe sine querela, laudabilis, magnus, quasi gloriosus apud Iudeos: detrimenta existimauit, damna credidit, stercora deputauit, ut inueniretur in illo non habens suam iustitiam, que ex lege est; sed eam que per fidem est Christi, que est, inquit, ex Deo. Illi autem qui offenderunt in lapidem offensionis, quid de illis dicit ipse Apostolus? Quia non, inquit, ex fide, sed tanquam ex operibus. Quia ipsi quasi sua iustitia offenderunt in lapidem offensionis: sicut scriptum est, Ecce pono in Sion lapidem offensionis, et petram scandali; et qui crediderit in eum, non confundetur . Qui enim crediderit in eum, non habebit suam iustitiam, que ex lege est, quamuis sit bona lex; sed implebit ipsam legem, non sua iustitia, sed data ex Deo. Ita enim non confundetur. Charitas enim est legis plenitudo . Et unde ista caritas diffusa est in cordibus nostris? Non utique a nobis, sed per Spiritum sanctum qui datus est nobis . Offenderunt ergo illi in lapidem offensionis, et petram scandali. Et ait de illis: Fratres, bona uoluntas quidem cordis mei, et deprecatio ad Deum pro illis in salutem. Deprecatur Apostolus pro non credentibus, ut credant; pro auersis, ut conuertantur. uidetis quia nec ipsa conuersio sine Dei adiutorio. Deprecatio, inquit, ad Deum pro illis ad salutem. Testimonium enim perhibeo, quia zelum Dei habent. Sic habebat et ipse: zelum Dei habebat. Sed quomodo ipse habebat? Quomodo illi habebant: Sed non secundum scientiam. Quid est hoc, non secundum scientiam? Ignorantes enim Dei iustitiam, et suam uolentes constituere. Unde iste correctus inquit, Non habens meam iustitiam. Illi uolunt suam constituere, adhuc eos delectat in stercore iacere. Ego non habeo meam iustitiam, sed eam que est per fidem Christi, iustitiam ex Deo; iustitiam, inquam, ex Deo, qui iustificat impium.



CAPUT IX.

11. Iustitia nobis uera non est nisi ex gratia. Tolle te, tolle, inquam, te a te, impedis te: si tu te edificas, ruinam edificas. Nisi Dominus edificauerit domum, in uanum laborauerunt qui edificant eam . Noli ergo uelle habere iustitiam tuam. Certe ex lege est, nempe ex lege est: certe Deus dedit legem, et quia iustitia ex lege est, non sit tua. Apostolus Paulus loquitur: mihi amantes iustitiam suam non calumnientur. Ecce ubi illum habes: aperi, lege, audi, uide. Tuam iustitiam noli habere:  stercora illam deputat Apostolus, quamuis sit ex lege, tamen quia suam. Ignorantes enim Dei iustitiam, et suam uolentes constituere iustitie, Dei non sunt subiecti . Noli putare quia christianus uocaris, ideo te non posse offendere in lapidem offensionis. Cuius gratie derogas, in ipsum offendis. Minus est offendere Christum in cruce pendentem, quam in celo sedentem. Iustitia sit, sed ex gratia sit, a Deo tibi sit; non tua sit. Sacerdotes tui, inquit, induantur iustitiam . uestis accipitur, non cum capillis nascitur: pecora de suo uestiuntur. Hanc predicat apostolus Paulus: a Deo tibi sit. Geme ut impetres, Plora ut impetres, crede ut impetres. Qui, inquit, inuocauerit nomen Domini, saluus erit . An putatis sic dictum esse, Qui inuocauerit nomen Domini, saluus erit; quia a febre, aut a peste, aut a podagra, aut aliquo dolore corporis? Non sic, sed saluus erit, iustus erit. Quia non est opus sanis medicus, sed male habentibus. Exposuit cum dixit, Non ueui uocare iustos, sed peccatores .



CAPUT X.

12. Magnum est cognoscere uirtutem resurrectionis Christi. Resurrectio nostra mirabilior. uidete ergo quid sequitur. Et inueniar, inquit, in illo, non habens meam iustitiam, que ex lege est; quamuis ex lege, tamen meam: sed eam que est per fidem Christi; que impetratur a Deo, que est ex Deo, iustitiam in fide, ad cognoscendum eum, et uirtutem resurrectionis eius. Aliquid magnum est, agnoscere uirtutem resurrectionis Christi. Hoc putatis esse magnum, quia carnem suam resuscitauit? Ipsam dixit uirtutem resurrectionis eius? Nonne erit etiam nostra in fine seculi resurrectio? Nonne et nostrum corruptibile hoc induet incorruptionem, et mortale hoc induet immortalitatem? Nonne quomodo ipse resurrexit a mortuis, et iam non moritur, et mors ei ultra non dominabitur .; sic et nos, mirabilius, ut ita dicam? Nam illius caro non uidit corruptionem, nostra de cinere reparatur. Magnum est quidem, quia precessit in exemplo, et dedit  nobis quid speraremus: sed non hoc est solum illi qui de iustitia loquebatur non sua, sed illa que ex Deo est, et ibi nominauit uirtutem resurrectionis Christi: agnosce ibi iustificationem tuam. Ex illius enim resurrectione iustificamur, tanquam a petra circumcidamur. Propterea inde cepit, Nos sumus circumcisio. Unde circumcisio? A petra. Qua petra? Christo. Quomodo? Octauo die. Quomodo ressurrexit Dominus dominico die.



CAPUT XI.

13. Iustificatio nostra ex gratia, non sine nostra uoluntate. Hanc ergo, fratres mei, iustificationem et habeamus in quantum habemus, et augeamus in quantum minores sumus, et perficiamus cum illuc uenerimus, ubi dicetur: Ubi est, mors, uictoria tua? ubi est, mors, aculeus tuus ? Sed totum ex Deo: non tamen quasi dormientes, non quasi ut non conemur, non quasi ut non uelimus. Sine uoluntate tua non erit in te iustitia Dei. uoluntas quidem non est nisi tua, iustitia non  est nisi Dei. Esse potest iustitia Dei sine uoluntate tua, sed in te esse non potest preter uoluntatem tuam [1 1Kb] . Demonstratum est quid agere debeas: iussit lex, Non facias illud, non illud; fac hoc atque illud. Demonstratum est tibi, iussum est tibi, apertum est tibi, si tibi est cor [2 1Kb] , intellexisti quid facias: roga ut facias, si cognoscis uirtutem resurrectionis Christi. Traditus est enim propter delicta nostra, et resurrexit propter iustificationem nostram . Quid est, propter iustificationem nostram? Ut iustificet nos, ut iustos faciat nos. Eris opus Dei, non solum quia homo es, sed etiam quia iustus es. Melius est enim iustum esse, quam te hominem esse. Si hominem te fecit Deus, et iustum tu te facis; melius aliquid facis quam fecit Deus. Sed sine te fecit te Deus. Non enim adhibuisti aliquem consensum, ut te faceret Deus. Quomodo consentiebas qui non eras? Qui ergo fecit te sine te, non te iustificat sine te. Ergo fecit nescientem, iustificat uolentem. Tamen ipse iustificat, ne sit iustitia tua, ne redeas ad damna, ad detrimenta et stercora, inuenire in illo non habens iustitiam tuam, que ex lege est, sed iustitiam per fidem Christi, que est ex Deo: iustitiam ex fide, ad cognoscendum eum, et uirtutem resurrectionis eius, et communicationem passionum eius. Et ipsa uirtus tua erit; communicatio passionum Christi, uirtus tua erit.

14. Communicatio passionum Christi ex caritate. Quid autem erit in communicationibus passionum Christi, si caritas non erit? Nonne inueniuntur torti latrones in tanta fortitudine corporum, ut quidam eorum non solum conscios prodere noluerint, sed nec nomina sua confiteri dignati sint; inter cruciatus, inter tormenta, effossis lateribus, et pene perditis membris, manserit animus in obstinatione nequissima? uide ergo quid amabant. Facere tamen ista sine magno amore non poterant. Sed non sic amator Dei. Deus non amatur, nisi de Deo. Amauit ille nescio quid aliud de carne, sicut homo. Quodlibet amauerit, socios suos amauerit, conscientiam scelerum amauerit, gloriam in facinoribus amauerit; quodlibet amauerit, multum amauit, qui torqueri potuit, deficere non potuit. Si ergo ille non potuit, qui torqueri potuit, deficere non potuit [3 1Kb] ; si ergo ille non potuit tanta perferre sine amore; nec tu poteris communicare Christi passionibus sine amore.



CAPUT XII.

15. Charitas et dilatatio cordis a Spiritu sancto. Sed quero quo amore. Non sit cupiditas, sed sit caritas. Si enim, inquit, tradidero corpus meum ut ardeam, et caritatem non habeam; nichil mihi prodest . Ut prosit tibi communicatio passionum Christi, caritas adsit. Unde tibi caritas? O mendicissima infirmitas, unde tibi caritas Dei? uis ostendo tibi unde sit tibi? Ipsum interroga horrearium dominicum. Si enim in te fuerit caritas Dei, communicabis Christi passionibus et  uerus eris martyr. In quo caritas coronatur, ipse erit uerus martyr. Unde ergo tibi? Habemus thesaurum istum in uasis fictilibus, ait ipse Apostolus, ut eminentia uirtutis sit Dei, et non ex nobis . Ergo unde tibi caritas, nisi quia diffusa est in cordibus nostris per Spiritum sanctum qui datus est nobis . Ecce ad quod geme. Contemne spiritum tuum, accipe Spiritum Dei. Non timeat spiritus tuus, ne cum ceperit in te habitare Spiritus Dei, angustias patiatur in corpore tuo. Cum habitare in corpore tuo ceperit Spiritus Dei, non inde excludet spiritum tuum: noli timere. Si diuitem aliquem hospitio suscipias, pateris angustias; ubi maneas tu non inuenis, ubi illi lectus paretur, ubi coniux, ubi filii, ubi familia. Quid ago, inquis? Quo eo? quo migrabo? Suscipe diuitem Spiritum Dei: dilataberis, non angustaberis. Dilatasti gressus tuos subter me : dicis. Hospiti tuo dicturus es, Dilatasti gressus meos subter me. Quando non hic eras, angustias patiebar: implesti cellam meam, et non me exclusisti, sed angustiam meam [1 1Kb] . Cum enim dicit, Charitas Dei diffusa est, ipsa diffusio latitudinem significat. Non ergo timeas angustias, recipe hospitem istum: et non sit hospes quasi de transeuntibus. Non enim habet dare [2 1Kb] discedendo: ueniens habitet in te, et dedit. Ipsius esto, non te deserat, non inde migret: tene illum omnino, et dic illi, Domine Deus noster, posside nos .



CAPUT XIII.

16. Apostolus imperfectum se profitetur. Ergo ad hoc, inquit, habeamus iustitiam, que ex Deo est, ad cognoscendum eum, et uirtutem resurrectionis eius, et communicationem passionum eius, conformati morti ipsius. Consepulti enim, inquit, sumus cum Christo per Baptismum in mortem; ut quemadmodum Christus surrexit a mortuis, sic et nos in nouitate uite ambulemus . Morere, ut uiuas: sepelire, ut resurgas. Cum enim sepultus fueris, et resurrexeris; tunc uerum erit, Sursum cor. Sapuit quod dixi. Numquid iste sermo saperet, nisi esset in uobis interna dulcedo? Conformatus, inquit, morti ipsius, si quo modo occurram in resurrectionem mortuorum. De iustitia loquebatur, iustitia que est ex fide Christi, iustitia que a Deo est, et sic cuncta exsecutus est. Et cum iustitiam quereret dicens, Ut inueniar in illo non habens meam iustitiam, que ex Lege est, sed iustitiam que est ex fide Christi, que est ex Deo; dicit modo, Si quo modo occurram in resurrectionem mortuorum. Quare dixisti, Si quo modo occurram? Non quia iam acceperim, aut iam perfectus sim: sequor autem, si quo modo apprehendam, in quo et apprehensus sum a Christo Iesu. Preuenit me iustitia ipsius, sequatur illum mea. Tunc autem sequetur mea, si non sit mea. Si quo modo occurram. Non quia iam acceperim, aut iam perfectus sim. Ceperunt mirari, qui hoc audiebant dicentem Apostolum: Non quia iam acceperim, aut iam perfectus sim. Quid est quod  nondum acceperat? Fidem habebat, uirtutem habebat, spem habebat, caritate flagrabat, uirtutes operabatur, inuictissime predicabat, omnes persecutiones tolerabat, in omnibus patiens, amans Ecclesiam, sollicitudinem omnium Ecclesiarum corde gestans: quid nondum acceperat? Non quia iam acceperim, aut iam perfectus sim. Quid est quod dicis? Dicis, et miramur; dicis, et stupemus. Nouimus enim quid audiamus: quid dicis? Fratres, ait. Quid est quod dicis? quid dicis? Ego me non arbitror apprehendisse. Nolite, inquit, in me falli: plus me ipse noui quam uos. Si nescio quid mihi desit; nescio quid adsit. Ego me ipsum non arbitror apprehendisse. Unum autem: hoc non me arbitror apprehendisse. Multa habeo, et unum nondum apprehendi. Unam petii a Domino, hanc requiram. Quid petisti, aut quid requiris? Ut inhabitem in domo Domini per omnes dies uite mee. Utquid? Ut contempler delectationem Domini . Ipsum est unum, quod se dicebat nondum apprehendisse Apostolus: et quantum illi deerat, in tantum nondum perfectus erat.



CAPUT XIu.

17. Marthe et Marie officia. Contemplatio. Meministis, fratres mei, euangelice illius lectionis, ubi due sorores Dominum susceperunt, Martha et Maria. Certe recolitis: Martha in multo ministerio conuersabatur et occupata erat circa curam domus; quippe Dominum hospitio receperat et discipulos eius [1 1Kb] . Satagebat omni cura religiosissima, ne sancti apud eam ullam paterentur iniuriam. Cum ergo esset occupata circa multum ministerium, Maria soror eius sedebat ad pedes Domini, et uerbum eius audiebat. Illa in labore stomachabunda, quod illam uideret sedentem, et de suis laboribus nichil curantem, interpellauit Dominum: Placet, inquit, tibi, Domine, quod soror mea deseruit me, et ecce tantum in ministerio laboro? Et Dominus: Martha, Martha, circa multum es occupata. Porro unum est necessarium. Maria meliorem partem elegit, que non auferetur ab ea . Tu bonam, sed ista meliorem. Tu bonam , sed ista meliorem. Denique quod tu elegisti, transit. Ministras esurientibus, ministras sitientibus, ministras lectulos dormituris, prebes domum habitare uolentibus: omnia ista transeunt. Erit tempus ubi nemo esuriat, nemo sitiat, nemo dormiat [2 1Kb] . Ergo cura tua auferetur a te. Maria meliorem elegit partem, que non auferetur ab ea. Non auferetur: contemplari elegit, uerbo uiuere elegit. Qualis erit uita de uerbo sine uerbo? Modo ista uiuebat de uerbo, sed sonante uerbo. Erit uita de uerbo, nullo sonante uerbo. Ipsum uerbum uita est. Similes ei erimus, quoniam uidebimus eum sicuti est . Ipsa erat una, ut contemplaretur delectationem Domini. Hoc in seculi huius nocte non possumus. Mane astabo tibi, et contemplabor . Ergo, Ego, inquit, me non arbitror apprehendisse. Unum autem.



CAPUT Xu.


18. Proficienaum semper in uia ad Deum. Quid ergo facio? Que retro oblitus, in ea que ante sunt extentus, secundum intentionem sequor. Adhuc sequor: ad palmam superne uocationis Dei in Christo Iesu. Adhuc sequor, adhuc proficio, adhuc ambulo, adhuc in uia sum, adhuc me extendo, nondum perueni. Ergo si et tu ambulas, si te extendis, si ea que uentura sunt cogitas; obliuiscere preterita, noli in ea respicere, ne ibi remaneas ubi respexeris. Mementote uxoris Lot . Quotquot ergo perfecti, hoc sapiamus. Dixerat, Non sum perfectus, et dicit, Quotquot perfecti, hoc sapiamus. Ego me non arbitror apprehendisse. Non quia iam acceperim, aut iam perfectus sim: et dicit, Quotquot perfecti, hoc sapiamus. Perfecti, et non perfecti: perfecti uiatores, nondum perfecti possessores. Et ut noueritis quod perfectos uiatores dicat; qui iam in uia ambulant, perfecti uiatores sunt: ut scias uiatores eum dixisse, non habitatores, non possessores; audi quod sequitur: Quotquot ergo perfecti, hoc sapiamus. Et si quid aliter sapitis, ne forte subrepat uobis, quia uos aliquid estis. Qui autem se ipsum putat esse aliquid, cum nichil sit, se ipsum seducit . Et qui se putat aliquid scire, necdum scit [1 1Kb] quemadmodum oportet scire . Ergo, Et si quid aliter sapitis, quasi paruuli; id quoque uobis Deus reuelabit. uerumtamen in quo peruenimus, in eo ambulemus. Ut reuelet nobis Deus et quod aliter sapimus, in quo peruenimus, non in eo remaneamus, sed in eo ambulemus. uidetis quia uiatores sumus. Dicitis, Quid est ambulare? Breuiter dico, Proficere; ne forte non intelligatis, et pigrius ambuletis. Proficite, fratres mei, discutite uos semper sine dolo, sine adulatione, sine palpatione. Non enim aliquis est intus tecum, cui erubescas, et iactes te. Est ibi, sed cui placet humilitas, ipse te probet. Proba et te ipsum tu ipse. Semper tibi displiceat quod es, si uis peruenire ad id quod nondum es. Nam ubi tibi placuisti, ibi remansisti. Si autem dixeris, Sufficit; et peristi: Semper adde, semper ambula, semper profice: noli in uia remanere, noli retro redire, noli deuiare. Remanet, qui non proficit; retro redit, qui ad ea reuoluitur unde iam abscesserat; deuiat, qui apostatat. Melius it claudus in uia [2 1Kb] , quam cursor preter uiam. Conuersi ad Dominum etc.



SERMO CLXX [* 1Kb]  . De iisdem uerbis Apostoli, Philipp., cap. III, 6-16, Secundum iustitiam que ex Lege est, qui fuerim sine querela, etc., deque uerbis Psalmi CXLII, 1, 2, Exaudi me in tua iustitia, etc., ac postremo de lectione Euangelii Ioannis, cap. uI, 39, uoluntas Patris est ut omnia que dedit mihi, non pereant, etc.  .



CAPUT I.

1. Iustitia ex Lege Apostolo damnum  uidetur. Diuine lectiones omnes ita sibi connectuntur, tanquam una sit lectio: quia omnes ex uno ore procedunt. Multa sunt ora ministerium sermonis gerentium: sed unum est os ministros implentis. Audiuimus apostolicam lectionem, et forte aliquem moueat quod ibi scriptum est: Secundum iustitiam que ex lege est, qui fuerim sine querela. Que mihi lucra fuerunt, hec propter Christum damna esse duxi. Deinde secutus ait: Non solum damna, sed etiam stercora existimaui esse, ut Christum lucrifaciam, et inueniar in illo non habens meam iustitiam que ex lege est, sed iustitiam que est ex fide Iesu Christi. Quomodo enim stercora existimauit et damna, secundum iustitiam que ex lege est, conuersari sine querela? Quis enim legem dedit? Nonne ipse legem premisit, qui postea reis legis cum indulgentia uenit? Sed his eum credimus uenisse cum indulgentia, quos reos lex tenebat. Numquid autem lex reos tenebat eos qui secundum iustitiam que ex lege est conuersati sunt sine querela? Si ergo indulgentiam et ueniam peccatorum reis legis attulit Dominus, non attulit Paulo apostolo, qui dicit sine querela se in lege conuersatum? Sed ipsum audiamus alio loco: Non ex operibus, inquit, que nos fecimus, sed secundum suam misericordiam saluos nos fecit, per lauacrum regenerationis . Et iterum, Qui prius fui blasphemus, et persecutor, et iniuriosus: sed misericordiam consecutus sum , et reliqua. Hac se constituit conuersatum in lege sine querela, hac talem se confitetur fuisse peccatorem, ut omnis peccator propterea de se non desperet, quia Paulus meruit indulgentiam.



CAPUT II.

2. Dictum Apostoli sic accipiendum, ut caueatur error Manicheorum de lege ueteri. Lex ad quid data. Originale peccatum. uidete, fratres, et uim sermonis huius intuemini, quomodo Paulus apostolus damna existimat et stercora, ubi sine querela dicit se conuersatum fuisse. Hac impletor legis, hac reus legis, uno eodemque tempore, ante Baptismum, ante gratiam. Sed non sine causa damna esse dicit: ne subintrent cogitationes noxie, hoc ideo dixisse apostolum Paulum, quod alius dederit legem, alius Euangelium: sicut Manicheus mente peruersa sentit, et reliqui heretici, qui dixerunt, alium fuisse datorem legis que data est per Moysen, alium autem largitorem euangelice gratie; illum quidem Deum malum, illum uero Deum bonum. Quid miramur, fratres? In obscuritate legis, tanquam in clausis ostiis, caliginem passi sunt; quia non pietate pulsauerunt. Inuenimus aliquando eumdem Paulum apertissime dicere, legem bonam esse : quam tamen ideo datam dicit esse, ut abundaret peccatum; et ideo abundasse peccatum, ut superabundaret gratia . Presumebant enim homines de uiribus suis, et faciendo quidquid sibi licere arbitrabantur, peccabant in legem Dei occultam [1 1Kb] . Unde ista lex manifesta promulgata est eis, qui omnino sibi rei esse non uidebantur. Data est illis lex, non que sanaret, sed que egrotantes  probaret. Lex precucurrit ante medicum, ut se egrotus, qui se sanum putabat, inueniret egrotum: et dixit: Non concupisces . Et quia ante datam legem preuaricatio nondum erat: Ubi enim non est, inquit, lex, nec preuaricatio : antea sine lege peccabatur; data uero lege posteaquam peccatum est, amplius peccatum est, quia cum preuaricatione peccatum est [1 1Kb] . Inuenit se homo uinci a cupiditatibus suis, quas mala consuetudine aduersum se nutriebat; qui etiam cum uinculo et obligatione peccati ex Adam fuerat propagatus. Unde dicit Apostolus: Fuimus et nos aliquando natura filii ire . Inde est, quod nec unius diei infantem mundum dicit a peccato : non ex eo quod commisit, sed ex eo quod contraxit.



CAPUT III.

3. Peccatum in Christo nullum. Audi Psalmum interiora dicentem, et peccatorum nostrorum secretiora canentem. Ex persona enim generis humani dicitur Christo: Tibi soli peccaui, et malignum coram te feci. Non ex persona unius Dauid hoc dicit, sed ex Adam persona, de quo est genus humanum. Audi enim sequentia: Tibi, inquit, soli peccaui, et malignum coram te feci; ut iustificeris in sermonibus tuis. Christo dicitur: unde hoc intelligimus? Audi quod sequitur: Et uincas, eum iudicaris . Non est iudicatus Deus Pater, non est iudicatus Deus Spiritus sanctus: non inuenimus nisi solum Filium in ista carne, quam de nostra massa suscipere dignatus est, iudicatum: non ex modo concupiscentie hominis et femine: uirgo credidit, uirgo concepit, uirgo peperit, uirgo permansit. Et ideo dicitur, Et uincas, cum iudicaris. Iudicatus est enim, et uicit; quia sine peccato iudicatus est. Patientie fuit sustinere iudicium, non reatus. Multi innocentes iudicantur, sed in ipsis causis quas agunt. Nam de reliquo, peccato non carent; quia sicut ante homines facti, sic ante Deum cogitationis peccatum est. Factum tuum coram oculis Dei, cogitatio tua est [2 1Kb] . Testis facti est ipse iudex: accusatrix facti ipsa conscientia. Ergo ille uere innocens iudicatus est, et ideo uicit. Solus enim uicit, non de iudice Pontio Pilato, neque de Iudeis seuientibus; sed de ipso diabolo, qui omnia nostra peccata rimatur diligentia inuidentie.



CAPUT Iu.

4. Mundus, peccatores et dilectores mundi. Solus Christus innocens. Originale peccatum. Et quid ait Dominus iehsu de ipso diabolo? Ecce uenit princeps mundi huius. Iam sepe dictum est Charitati uestre, mundum istum appellari peccatores. Et quare peccatores nomine mundi appellantur? Quia dilectione mundi inhabitant mundum. Qui enim non diligunt mundum, non habitant in eo quod non diligunt. Nostra, inquit, conuersatio in celis est . Si ergo qui diligit Deum, in celo habitat cum Deo; qui diligit mundum, in mundo cum principe habitat mundi. Omnes itaque dilectores mundi, ipsi sunt mundus: habitatores mundi, non carne,  quod omnes iusti; sed animo, quod soli peccatores, quibus princeps est diabolus. Quomodo dicitur domus habitatores domus: secundum quam sententiam dicimus malam domum esse marmoratam, et bonam domum esse fumigatam. Inuenis domum fumosam, quam boni habitant, et dicis, Bona domus. Inuenis domum marmoratam et laqueatam, quam possident iniqui, et dicis, Mala domus: domum appellans non parietes et receptacula corporum, sed ipsos habitatores. Sic mundum appellauit Scriptura habitatores mundi per concupiscentiam dilectionis, non per conuersationem corporis. Ergo, Ecce, inquit, uenit princeps mundi, et in me nichil inuenit. In solo ipso nichil inuenit diabolus. Et tanquam diceretur ei, Quare ergo moreris? ibi sequitur, Sed ut sciant omnes quia uoluntatem Patris mei facio, surgite, eamus hinc . Surgit, et it ad passionem. Quare? Quia uoluntatem Patris mei facio. Propter hanc ergo singularem innocentiam ait Psalmus, Tibi soli peccaui, et malignum coram te feci; ut iustificeris in sermonibus tuis, et uincas cum iudicaris: quia nichil mali in te inuenit. Quare autem in te inuenit, o genus humanum? Quia sequitur et dicit, Ego enim in iniquitate conceptus sum, et in peccatis concepit [1 1Kb] me mater mea . Dicit hoc Dauid. Quere unde natus sit Dauid; inuenies de legitima uxore, de nullo adulterio. Secundum quam ergo propaginem dicit, In iniquitate conceptus sum; nisi quia ibi est quiddam de mortis propagine, quod secum trahit omnis qui ex coniunctione uiri et femine nascitur?



CAPUT u.

5. Conuersatio sine querela secundum legem. Habens ergo unusquisque concupiscentiam, attendat legem dicentem, Non concupisces : inuenit in se quod lex prohibet, et fit reus legis. Inueniens autem in se cui subditus est, incipiat iam dicere, Condelector legi Dei secundum interiorem hominem: uideo autem aliam legem in membris meis, repugnantem legi mentis mee, et captiuantem me in lege peccati, que est in membris meis. Cognouit se egrotum, imploret medicum: Infelix ego homo, quis me liberabit de corpore mortis huius? Respondeat medicus, Gratia Dei per Iesum Christum Dominum nostrum . Gratia Dei, non merita tua. Quare ergo te dixisti in lege cum iustitia sine querela conuersatum? Attendite: sine querela dixit hominum. Est enim quedam iustitia, quam potest homo implere, ut nullus hominum queratur de homine. Dicit enim, Non concupiscas alienum. Tu si non rapueris alienum, nulla querela erit hominum. Ergo aliquando concupiscis, et non rapis. Sed sententia Dei supra te est, quia concupiscis: reus es legis, sed in oculis legislatoris. Sine querela uiuis: quare ergo ista damna? quare ista stercora? Constrictior est aliquanto nodus iste: sed soluet qui solet. Hoc autem non ego solus pia subiectione, sed omnes pia intentione mereamur. Quidquid faciebant Iudei, unde homines non quererentur, et esset ipsis conuersatio in  lege sine querela, sibi tribuebant, et ipsam iustitiam secundum legem uiribus suis assignabant [1 1Kb] : implere non poterant, sed in tantum faciebant, in quantum poterant; sibi tribuendo, nec hoc pie implebant.



CAPUT uI.

6. Iustitia hominis nisi a Deo, nulla. Hoc ergo dicit legem implere, hoc est, non concupiscere. Quis hoc qui uiuit, potest? Adiuuet nos Psalmus, qui modo cantatus est, Exaudi me in tua iustitia: hoc est, non in mea. Si diceret, Exaudi me in iustitia mea: tanquam meritum uocaret. uocat quidem in nonnullis locis et suam iustitiam: sed hic melius discernit, quia et suam quando dicit, datam dicit; quomodo dicimus, Panem nostrum quotidianum da nobis hodie . Quomodo, nostrum; quomodo, da? Ergo hic distinctius loquens ait, Exaudi me in tua iustitia. Et sequitur, Et non intres in iudicium cum seruo tuo. Quid est, Non intres in iudicium cum seruo tuo? Non stes mecum in iudicio, exigendo a me omnia que precepisti, exigendo omnia que iussisti. Nam reum me inuenies, si in iudicium intraueris mecum. Opus est ergo, inquit, mihi misericordia tua potius, quam liquidissimo iudicio tuo. Quare ergo, Ne intres in iudicium cum seruo tuo? Sequitur, et dicit, Quia non iustificabitur in conspectu tuo omnis uiuens. Seruus enim sum: quare mecum stas in iudicio? Misericordia Domini utar [2 1Kb] . Quare? Quoniam non iustificabitur in conspectu tuo omnis uiuens. Quid dixit? Quamdiu uiuitur in hac uita, nemo iustificatus est, sed in conspectu Dei. Non frustra addidit, in conspectu tuo: nisi quia potest esse iustificatus aliquis in conspectu hominum, ut et illud impleatur, Secundum iustitiam que ex lege est, qui fuerim sine querela, in conspectu hominum. Refer ad conspectum Dei: Non iustificabitur in conspectu tuo omnis uiuens.



CAPUT uII.

7. Iustitia huius uite ad iustitiam futuram collata, quam nichili facienda. Quid ergo facturi sumus? Clamemus, Ne intres in iudicium cum seruo tuo. Clamemus, Infelix ego homo, quis me liberabit de corpore mortis huius? Gratia Dei per Iesum Christum Dominum nostrum. Hoc ergo Psalmum audiuimus, hoc Apostolum audiuimus; quia cum fuerit illa iustitia secundum quam uiuunt Angeli, cum fuerit illa iustitia ubi nulla erit concupiscentia, inde unusquisque metiatur se quid est modo, et quid erit tunc; et inueniet in comparatione illius iustitie, istam damna esse et stercora. Quisquis autem putat se modo posse implere iustitiam, cum uixerit bene atque innocenter secundum probabilitatem existimationis humane; in uia remansit: non desiderat melius, quia implesse se putat; maximeque sibi tribuens, erit superbus. Et melior est peccator humilis, quam iustus superbus. Ideo ait, Et inueniar in illo non habens meam iustitiam, que ex lege est, sicut Iudei putabant; sed iustitiam que ex fide est Christi Iesu.  Deinde secutus ait, Si quo modo occurram in resurrectionem mortuorum. Ibi se credidit impleturum esse iustitiam, id est, plenam se habiturum iustitiam. In comparatione resurrectionis illius, stercus est tota uita quam gerimus. Adhuc Apostolum audi apertius dicentem, Si quo modo occurram in resurrectionem iustorum  : non quia iam acceperim, aut iam perfectus sim Et contexit deinde, Fratres, ego me non arbitror apprehendisse. Quomodo comparat iustitiam iustitie, salutem saluti, fidem speciei, peregrinationem ciuitati?



CAPUT uIII.

8. Perfecte iustitie desiderio contemnenda presens iustitia. Attendite quomodo hoc impleat: Fratres, ego me non arbitror apprehendisse. Unum autem. Quid unum, nisi ex fide uiuere, spe salutis eterne, ubi erit plena et perfecta iustitia, in cuius comparatione damna sunt que transitura sunt, et stercora que reprobanda sunt? Quid ergo, Unum autem, que retro oblitus, in ea que ante sunt extentus, secundum intentionem sequor ad palmam superne uocationis Dei in Christo Iesu. Et ad eos qui de sua perfectione [1 1Kb] possent presumere, Quotquot autem perfecti sumus, hoc sapiamus. Iam dudum dixerat se imperfectum, nunc autem perfectum. Quare, nisi quia ipsa est perfectio hominis, inuenisse se non esse perfectum? Quotquot autem perfecti sumus, hoc sapiamus. Et si quid forte aliter sapitis, id quoque uobis Deus reuelabit: id est, ut si uos in aliquo profectu animi iustificatos probatis, legendo Scripturas, et inueniendo que sit uera et perfecta iustitia, inueniatis uos reos, et desiderio futurorum damnetis presentia, uiuatis ex fide et spe et caritate; et intelligatis quia quod adhuc creditis, nondum uidetis; quod adhuc speratis, nondum tenetis; quod adhuc desideratis, nondum impletis. Et si talis est caritas peregrinantium, qualis erit uidentium? Ergo ille qui docebat iustitiam Dei, et non constituebat suam, clamabat de Psalmo, Exaudi me in tua iustitia. Et non intres in iudicium cum seruo tuo; quoniam non iustificabitur in conspectu tuo omnis uiuens.



CAPUT IX.

9. Perfecta iustitia et felicitas cum uidebitur Deus. Secundum hanc uitam dicitur Moysi, Nemo faciem Dei uidit, et uixit . Non enim uiuendum est in hac uita, ut illam faciem uideamus. Moriendum est mundo, ut Deo in sempiternum uiuamus. Tunc non peccabimus, non solum factis, sed nec concupiscentiis, cum illam faciem uidebimus, que uincit omnes concupiscentias. Tam enim dulcis est, fratres mei, tam pulchra, ut illa uisa nichil aliud possit delectare. Satietas erit insatiabilis, nullum fastidium; semper esuriemus, semper saturi erimus. Audi ipsas duas sententias de Scriptura: Qui bibunt me, dicit Sapientia, adhuc sitient; et qui edunt me, adhuc esurient . Sed ne putes quia ibi erit indigentia et fames, audi Dominum: Qui biberit ex aqua hac, non sitiet in eternum . Sed dicis: Quando erit? Quandocumque erit,  tamen exspecta Dominum, sustine Dominum, uiriliter age, et confortetur cor tuum . Numquid tanta restant, quanta peracta sunt? Intende ab Adam usque ad hodiernum diem, quot secula euoluta sunt, et ecce iam non sunt. Pauci dies remanent quodam modo: sic enim dicendum est quod remanet in comparatione transactorum seculorum. Exhortemur inuicem, exhortetur nos ille qui uenit ad nos, qui cucurrit uiam, et dixit, Sequimini: qui ascendit prior in celum, ut caput de sublimioribus subueniat ceteris membris in terra laborantibus; qui dixit de celo, Saule, Saule, quid me persequeris ? Ergo nemo desperet: reddetur nobis in fine quod promissum est; ibi implebitur illa iustitia.



CAPUT X.

10. Dies noster, Christus. Toto desiderio tendendum in celum. Audistis et Euangelium his sermonibus concordare. uoluntas, inquit, Patris est, ut omnia que dedit mihi non pereant, sed habeant uitam eternam; et ego resuscitabo eos in nouissimo die. Se ipsum primo die, nos nouissimo die. Primus dies ad caput Ecclesie. Dies enim noster Dominus Christus, non facit occasum. Nouissimus dies, erit finis seculi. Nolo dicas: Quando iste erit? Generi humano longe erit, unicuique hominum prope erit; quia nouissimus dies est cuiusque dies mortis. Et enim cum hinc exieris, recipieris pro meritis, et resurges ad recipienda que gessisti. Tunc Deus coronabit, non tam merita tua, quam dona sua. Quidquid tibi donauit, si seruasti, cognoscet. Nunc ergo, fratres, desiderium nostrum non sit, nisi in celum; non sit, nisi ad uitam eternam. Nemo sibi placeat, quasi qui hic iuste uixerit, et comparet se illis qui male uiuunt, secundum Phariseum qui se iustificabat , qui non audierat Apostolum, Non quia iam acceperim, aut iam perfectus sim. Ergo non acceperat adhuc hoc quod desiderabat. Pignus acceperat, sic dixit: Qui dedit nobis pignus Spiritum . Cuius rei pignus erat, ad hoc peruenire cupiebat: participatio quedam, sed distat. Aliter modo participamus, aliter tunc participabimus. Modo per fidem, per spem, in eodem Spiritu: tunc autem species erit, res erit; idem autem Spiritus, idem Deus, eadem plenitudo. Qui clamat absentibus, exhibebit presentibus: qui uocat peregrinos, nutriet et alet in patria.



CAPUT XI.

11. uia nostra, Christus. uia nobis factus est Christus, et desperamus nos peruenturos? uia ista finiri non potest, precidi non potest, corrumpi non potest, nec pluuia, nec diluuiis, nec a latronibus obsideri. Ambula securus in Christo, ambula; ne offendas, ne cadas, ne retro respicias, ne in uia remaneas, ne a uia recedas. Ista omnia precaue tantum, et peruenisti. Cum perueneris, tunc iam gloriare ex hoc: noli in te. Nam qui se laudat, Deum non laudat; sed se a Deo auertit: quomodo qui uult recedere ab igne, ignis calidus remanet, sed ille frigescit: quomodo qui uult recedere a lumine, si recesserit, lumen in se lucidum remanet, sed ille tenebratur. Non recedamus a calore Spiritus, a lumine ueritatis. uocem modo audiuimus, tunc autem facie ad  faciem uidebimus. Nemo sibi placeat, nemo alii insultet. Omnes sic uelimus proficere, ut non inuideamus proficientibus [1 1Kb] , non insultemus deficientibus: et erit in nobis cum gaudio impletum quod promissum est in Euangelio, Et ego resuscitabo eos in nouissimo die.



SERMO CLXXI [* 1Kb]  . De uerbis Apostoli, Gaudete in Domino semper, etc. Philipp., cap. Iu, u\. 4-6. 



CAPUT PRIMUM.

1. Gaudium sit in Domino, non in seculo. Dominus nobis proximus. Gaudere nos Apostolus precipit, sed in Domino, non in seculo. Quicumque enim uoluerit amicus esse huius mundi, sicut Scriptura dicit, inimicus Dei reputabitur . Sicut autem non potest homo duobus dominis seruire ; sic nemo potest gaudere et in seculo, et in Domino. Multum inter se hec duo gaudia differunt, suntque omnino contraria. Quando gaudetur in seculo, non gaudetur in Domino: quando gaudetur in Domino, non gaudetur in seculo. uincat gaudium in Domino, donec finiatur gaudium in seculo. Gaudium in Domino semper augeatur: gaudium in seculo semper minuatur, donec finiatur. Non ideo ista dicuntur, quoniam in hoc seculo cum sumus, gaudere non debemus; sed ut etiam in hoc seculo constituti, iam in Domino gaudeamus. Sed ait aliquis: In seculo sum; utique si gaudeo, ibi gaudeo ubi sum. Quid enim? quia es in seculo, in Domino non es? Audi eumdem apostolum ad Athenienses loquentem, et in Actibus apostolorum dicentem de Deo et de Domino Creatore nostro, In illo uiuimus, et mouemur, et sumus . Qui enim ubique est, ubi non est? Nonne ad hoc nos exhortabatur? Dominus in proximo est, nichil solliciti fueritis. Magnum est hoc, quod ascendit super omnes celos, et proximus est eis qui uersantur in terris. Quis est iste longinquus et proximus, nisi qui nobis misericordia factus est proximus?



CAPUT II.

2. Samaritanus homini sauciato subueniens, Christus. Totum enim genus humanum est homo ille qui iacebat in uia semiuiuus a latronibus relictus, quem contempsit transiens sacerdos et Leuites, et accessit ad eum curandum eique opitulandum transiens Samaritanus. Ut autem narraret hoc, unde causa descendit? Quemdam querentem que sint optima precepta et summa in Lege, admonuit duo esse: Diliges Dominum Deum tuum ex toto corde tuo, et ex tota anima tua, et ex tota mente tua; et diliges proximum tuum tanquam te ipsum. Ille autem: Et quis est mihi proximus? Et narrauit Dominus, Homo quidam descendebat ab Ierusalem in Iericho. Ostendit illum quodam modo Isrelitam. Et incidit in latrones. Cum exspoliassent, et plagas ei graues irrogassent, dimiserunt eum in uia semiuiuum. Transiit sacerdos, utique genere proximus, preteriit iacentem. Transiit  Leuites, et hic genere proximus, iacentem etiam ipse contempsit. Transiit Samaritanus, genere longinquus, misericordia proximus, fecitque quod nostis . In quo Samaritano se uoluit intelligi Dominus iehsu Christus. Samaritanus enim Custos interpretatur. Ideo surgens a mortuis, iam non moritur, et mors ei ultra non dominabitur : quia non dormit, neque dormitat qui custodit Isrel . Denique quando conuiciis tantis blasphemabant Iudei, dixerunt illi: Nonne uerum dicimus, quia Samaritanus es, et demonium habes? Cum ergo duo essent uerba conuiciosa obiecta Domino, dictumque illi esset, Nonne uerum dicimus, quia Samaritanus es, et demonium habes? poterat respondere, Nec Samaritanus sum, nec demonium habeo: respondit autem, Ego demonium non habeo . Quod respondit, refutauit: quod tacuit, confirmauit. Negauit se habere demonium, qui se nouerat demoniorum exclusorem: non se negauit infirmi custodem. Ergo Dominus in proximo est; quia Dominus nobis factus est in proximo.



CAPUT III.

3. Incarnatione Deus homini factus est proximus. Quid tam longinquum, quid tam remotum, quam Deus ab hominibus, immortalis a mortalibus, iustus a peccatoribus? Non loco longe, sed dissimilitudine. Nam solemus etiam ita loqui, cum de duobus hominibus dicimus, quando diuersi sunt mores: Iste longe est ab illo. Etiamsi iuxta steterint, etiamsi uicinius inhabitent, etiamsi una catena colligentur; longe est pius ab impio, longe est innocens a reo, longe est iustus ab iniusto. Si hoc de duobus hominibus dicitur, quid de Deo et hominibus? Cum ergo longe a nobis esset immortalis et iustus, tanquam a mortalibus et peccatoribus, descendit ad nos, ut fieret nobis proximus ille longinquus. Et quid fecit? Cum haberet ipse duo bona, et nos duo mala; ille duo bona, iustitiam et immortalitatem; nos duo mala, iniquitatem et mortalitatem: si utrumque malum nostrum suscepisset, par noster factus esset, et liberatore nobiscum opus haberet. Quid ergo fecit, ut esset proximus nobis? Proximus non hoc quod nos, sed prope nos. Duo attende: Iustus est, immortalis est. In duobus tuis malis, una est culpa, altera est pena: culpa est quod iniustus es, pena est quia mortalis es. Ille ut esset proximus, suscepit penam tuam, non suscepit culpam tuam: et si suscepit, delendam suscepit, non faciendam. Iustus et immortalis, longe ab iniustis et mortalibus. Peccator mortalis, longe eras a iusto immortali. Non est factus ille peccator, quod tu: sed factus est mortalis, quod tu. Manens iustus, factus est mortalis. Suscipiendo penam et non suscipiendo culpam, et culpam deleuit et penam. Dominus ergo in proximo est, nichil solliciti fueritis. Etsi super omnes celos ascendit corpore, non recessit maiestate. Ubique presens est, qui fecit omnia.



CAPUT Iu.

4. Gaudium in seculo. Gaudete in Domino semper. In seculo gaudium quod est? Gaudere de iniquitate, gaudere de turpitudine, gaudere de dedecore, de deformitate. De his omnibus gaudet seculum. Que omnia non essent, nisi homines uoluissent.  Alia sunt que faciunt homines, alia que patiuntur, etsi nolunt, ferunt. Quid ergo est hoc seculum, et quod est gaudium seculi? Dico, fratres, breuiter quantum possum, quantum Deus adiuuat; festinanter, breuiter dico. Seculi letitia est impunita nequitia. Luxurientur homines, fornicentur, in spectaculis nugentur, ebriositate ingurgitentur, turpitudine fedentur, nichil mali patiantur: et uidete seculi gaudium. Ista mala que commemoraui, non castiget fames, non belli timor, non aliquis timor, non aliquis morbus, non alique aduersitates; sed sint omnia in rerum abundantia, in pace carnis, in securitate male mentis: ecce uidete seculi gaudium. Sed non cogitat Deus sicut homo: alia est Dei cogitatio, alia hominis. Magne misericordie est, nequitiam impunitam non relinquere [1 1Kb] : et ne cogatur in extremo gehenne damnare, modo flagello dignatur castigare.



CAPUT u.

5. Impunitas, maxima Dei uindicta. Seueritas. Nam uis nosse, nulla pena quanta sit pena, non tamen iusto, sed peccatori, cui est temporalis pena, ne succedat eterna? uis ergo nosse, nulla pena quanta sit pena? Psalmum interroga: Irritauit Dominum peccator. Exclamauit uehementer, attendit, considerauit, exclamauit: Irritauit Dominum peccator. Quare, obsecro? quid uidisti? Qui autem hoc exclamauit, uidit peccatorem impune luxuriantem, male facientem, bonis abundantem, et exclamauit: Irritauit Dominum peccator. Quare hoc dixisti? Quid enim uidisti? Pre magnitudine ire sue non requirit . Intelligite, fratres christiani, misericordiam Dei. Quando castigat mundum, non uult damnare mundum. Pre magnitudine ire sue non exquirit. Ideo non exquirit, quia multum irascitur. Magna est ira eius. Parcendo seuit, sed iuste seuit. Est enim seueritas, quasi seua ueritas. Si ergo aliquando seuit parcendo, bonum est nobis ut subueniat castigando. Et tamen si facta generis humani consideremus, quid patimur? Non secundum peccata nostra fecit nobis . Filii enim sumus. Unde hoc probamus? Mortuus est pro nobis Unicus, ne remaneret unus. Noluit esse unus, qui mortuus est unus. Multos enim filios Dei fecit unicus Filius Dei. Emit sibi fratres sanguine suo, probauit reprobatus, redemit uenditus, honorauit iniuriatus, uiuificauit occisus. Dubitas quod dabit tibi bona sua, qui non dedignatus est suscipere mala tua? Ergo, fratres, gaudete in Domino, non in seculo: id est, gaudete in ueritate, non in iniquitate; gaudete in spe eternitatis, non in flore uanitatis. Ita gaudete: et ubicumque, et quamdiucumque hic fueritis, Dominus in proximo est, nichil solliciti fueritis.



SERMO CLXXII [* 1Kb]  . De uerbis Apostoli, I Thess. cap. Iu, 12, Nolumus autem uos ignorare, fratres, de dormientibus, ut non contristemini, sicut et ceteri qui spem non habent. Et de operibus misericordie, quibus mortui adiuuantur  .



CAPUT PRIMUM.

1. Tristitia de mortuis, qualis prohibetur. Admonet nos beatus Apostolus, ut de dormientibus, hoc est, mortuis karissimis nostris, non contristemur, sicut et ceteri qui spem non habent, spem scilicet resurrectionis et incorruptionis eterne. Nam ideo et dormientes eos appellat Scripture ueracissima consuetudo, ut cum dormientes audimus, euigilaturos minime desperemus. Unde etiam cantatur in Psalmo: Numquid qui dormit, non adiiciet ut resurgat ? Est ergo de mortuis eis qui diligunt [1 1Kb] , quedam tristitia quodam modo naturalis. Mortem quippe horret, non opinio, sed natura. Nec mors homini accideret, nisi ex pena quam precesserat culpa. Quapropter si animalia que ita creata sunt, ut suo queque tempore moriantur, mortem fugiunt, diligunt uitam; quanto magis homo, qui sic fuerat creatus, ut si uiuere sine peccato uoluisset, sine termino uiueret? Hinc itaque necesse est ut tristes simus, quando nos moriendo deserunt quos amamus: quia etsi nouimus eos non in eternum relinquere nos mansuros, sed aliquantum precedere secuturos; tamen mors ipsa quam natura refugit, cum occupat dilectum, contristat in nobis ipsius dilectionis affectum. Ideo non admonuit Apostolus, ut non contristemur; sed, non sicut ceteri qui spem non habent. Contristamur ergo nos in nostrorum mortibus necessitate amittendi, sed cum spe recipiendi. Inde angimur, hinc consolamur: inde infirmitas afficit, hinc fides reficit: inde dolet humana conditio, hinc sanat diuina promissio.



CAPUT II.

2. Orationes et sacrificium ac eleemosyne pro defunctis. Proinde pompe funeris, agmina exsequiarum, sumptuosa diligentia sepulture, monumentorum opulenta constructio, uiuorum sunt qualiacumque solatia, non adiutoria mortuorum. Orationibus uero sancte Ecclesie, et sacrificio salutari, et eleemosynis, que pro eorum spiritibus erogantur, non est dubitandum mortuos adiuuari; ut cum eis misericordius agatur a Domino, quam eorum peccata meruerunt. Hoc enim a patribus traditum, uniuersa obseruat Ecclesia, ut pro eis qui in corporis et sanguinis Christi communione defuncti sunt, cum ad ipsum sacrificium loco suo commemorantur, oretur, ac pro illis quoque id offerri commemoretur. Cum uero eorum commendandorum causa opera misericordie celebrantur, quis eis dubitet suffragari, pro  quibus orationes Deo non inaniter allegantur? Non omnino ambigendum est, ista prodesse defunctis; sed talibus qui ita uixerint ante mortem, ut possint eis hec utilia esse post mortem. Nam qui sine fide que per dilectionem operatur , eiusque Sacramentis, de corporibus exierunt, frustra illis a suis huiusmodi pietatis impenduntur officia, cuius, dum hic essent, pignore caruerunt, uel non suscipientes, uel in uacuum suscipientes Dei gratiam, et sibi non misericordiam thesaurizantes, sed iram. Non ergo mortuis noua merita comparantur, cum pro eis boni aliquid operantur sui, sed eorum precedentibus consequentia ista redduntur. Non enim actum est, nisi cum hic uiuerent, ut eos hec aliquid adiuuarent, cum hic uiuere destitissent. Et ideo istam finiens quisque uitam, nisi quod meruit in ipsa, non poterit habere post ipsam.

3. Luctus et officia defunctis exhibenda. Permittantur itaque pia corda charorum de suorum mortibus contristari dolore sanabili, et consolabiles lacrymas fundant conditione mortali; quas cito reprimat fidei gaudium, qua creduntur fideles, quando moriuntur, paululum a nobis abire, et ad meliora transire. Consolentur eos etiam fraterna obsequia, siue que funeribus exhibentur, siue que dolentibus adhibentur, ne sit iusta querela dicentium, Sustinui qui simul contristaretur, et non fuit; et consolantes, et non inueni . Sit pro uiribus cura sepeliendi et sepulcra construendi: quia et hec in Scripturis sanctis inter bona opera deputata sunt: nec solum in corporibus Patriarcharum aliorumque sanctorum, et humanis cadaueribus quorumcumque iacentium; uerum etiam in ipsius Domini corpore predicati atque collaudati sunt, qui ista fecerunt. Impleant hec homines erga suos officia postremi muneris, et sui humani lenimenta meroris. uerum illa que adiuuant spiritus defunctorum, oblationes, orationes, erogationes, multo pro eis obseruantius, instantius, abundantius impendant, qui suos carne, non spiritu mortuos, non solum carnaliter, sed etiam spiritualiter amant.



SERMO CLXXIII [* 1Kb]  . De eisdem uerbis Apostoli, I Thess. cap. Iu, u\. 12-17  .



CAPUT PRIMUM.

1. In defunctorum exsequiis quid recogitandum. Quando celebramus dies fratrum defunctorum, in mente habere debemus, et quid sperandum, et quid timendum sit. Secundum hoc enim sperandum est, quoniam pretiosa in conspectu Domini mors sanctorum eius : secundum hoc autem timendum est, quia mors peccatorum pessima . Ideoque propter  spem, In memoria eterna erit iustus: propter timorem, Ab auditu malo non timebit . Erit enim auditus quo nullus sit peior, quando dicetur sinistris, Ite in ignem eternum. Ab hoc auditu malo iustus non timebit. Erit enim ad dexteram inter illos quibus dicetur, uenite, benedicti Patris mei, percipite regnum . In hac autem uita, que media ante summa bona et ante summa mala ducitur, in medio bonorum malorumque mediorum, id est, in neutra parte summorum; quia et bona quecumque hic fuerint homini, in comparatione bonorum eternorum nulla sunt; et mala quecumque in hac uita experitur homo, in comparatione ignis eterni nec comparanda sunt [1 1Kb] : in hac ergo medietate uite, illud quod audiuimus nunc ex Euangelio, tenere debemus, Qui credit, inquit, in me, licet moriatur, uiuit. Et uitam pronuntiat, et mortem non negat. Qui credit in me, licet moriatur, uiuit. Quid est, licet moriatur, uiuit? Licet moriatur corpore, uiuit spiritu. Deinde adiungit: Et qui uiuit et credit in me, non morietur in eternum . Certe licet moriatur; quomodo, si non morietur? Sed licet moriatur ad tempus, non morietur in eternum. Sic ista soluitur questio, ut non sint inter se contraria uerba ueritatis, et possint instruere affectum pietatis. Ergo licet corpore morituri simus, uiuimus si credimus.



CAPUT II.

2. Resurrectionis fides, solatium in morte charorum. Mors pena peccati. Est autem fides nostra maxime discreta ab omni fide Gentilium in resurrectione mortuorum. Hanc enim illi omnino non recipiunt: quia ubi recipiant, non habent. A Domino enim preparatur uoluntas hominis, ut sit fidei receptaculum . Dicit Iudeis Dominus: Sermo meus non capit in uobis . Ergo in his capit, in quibus inuenit quod capiat. In his enim inuenit quod capiat sermo qui capit, quos Deus pollicendo non decipit. Ille enim qui querit ouem perditam , et quam querit nouit, et ubi querat, et quomodo eius membra dispersa colligat, et in unam salutem redigat [2 1Kb] , et ita restituat ut eam ulterius non perdat  . Consolemur ergo nos inuicem, et in his sermonibus nostris. Potest non dolere cor humanum defuncto carissimo: melius tamen cum dolet sanatur cor humanum quam non dolendo fit inhumanum. Maria Domino coherebat, et mortuum fratrem dolebat. Sed quid miraris quia Maria dolebat tunc, cum ipse Dominus flebat? Mouere autem quemuis potest, quomodo flebat mortuum, se continuo iubente uicturum ? Non mortuum flebat, quem ipse suscitauit; sed mortem, quam sibi homo peccando comparauit. Si enim peccatum non precessisset, sine dubio mors  secuta non fuisset. Secuta est ergo mors etiam corporis, quam precessit mors anime. Mors anime precessit deserendo Deum [1 1Kb] , et mors corporis secuta est deserente anima. Hac deseruit uolens, hac coacta est deserere nolens. Tanquam illi diceretur: Recessisti ab eo quem diligere debuisti, recede ab eo quod dilexisti. Quis enim uult mori? Prorsus nemo: et ita nemo, ut beato Petro diceretur, Alter te cinget, et feret quo tu non uis . Si ergo nulla esset mortis amaritudo, non esset magna martyrum fortitudo.



CAPUT III.

3. Consolatio in mortuorum luctu. Ideo et Apostolus, De dormientibus, inquit, nolo uos ignorare, fratres, ut non contristemini, sicut et Gentes, que spem non habent. Non tantum ait, ut non contristemini; sed, ut non sic contristemini, quemadmodum Gentes, que spem non habent. Necesse est enim ut contristemini: sed ubi contristaris, consoletur te spes. Quomodo enim non contristaris, ubi corpus quod uiuit ex anima, fit exanime, discedente anima? Qui ambulabat iacet, qui loquebatur tacet, clausi oculi lucem non capiunt, aures nulli uoci patescunt: omnia membrorum officia conquieuerunt; non est qui moueat gressus ad ambulandum, manus ad operandum, sensus ad percipiendum. Nonne ista est domus, quam nescio quis inuisibilis habitator ornabat? Discessit qui non uidebatur, remansit quod cum dolore uideatur. Ista est causa tristitie. Si hec est causa tristitie, sit huius tristitie consolatio. Que consolatio? »Quia ipse Dominus in iussu et in uoce archangeli, et in nouissima tuba descendet de celo, et mortui in Christo resurgent primi: deinde nos uiuentes, qui reliqui sumus, simul cum illis rapiemur in nubibus obuiam Christo in era.« Numquid et hoc ad tempus? Non: sed quid est? Et ita semper cum Domino erimus. Pereat contristatio, ubi tanta est consolatio: detergatur luctus ex animo, fides expellat dolorem. In tanta spe non decet esse triste templum Dei. Ibi habitat bonus consolator, ibi qui non fallit, promissor. Quid mortuum diu plangamus? Quoniam mors amara est? Per illam transiuit et Dominus. Sufficiant hec pauca Charitati uestre: consoletur uos abundantius qui non migrat de corde uestro; sed ita dignetur habitare, ut nos dignetur etiam in fine mutare [2 1Kb] . Conuersi ad Dominum, etc.



SERMO CLXXIu [* 1Kb]  . De uerbis Apostoli, I Tim. Cap. I, 15, Humanus sermo et omni acceptione dignus, quia Christus iehsu uenit in mundum peccatores saluos facere, etc. deque lectione Euangelii Luce, cap. XIX, 1-10, ubi de Zaccheo. Contra Pelagianos. Habitus in basilica Celerine, die dominica  .



CAPUT PRIMUM.

1. Aduentus Christi in mundum  ratione carnis intelligendus. Incarnationis necessitas. Audiuimus beatum apostolum Paulum dicentem, Humanus sermo et omni acceptione dignus, quia Christus iehsu uenit in mundum peccatores saluos facere, quorum primus ego sum. Humanus ergo sermo et omni acceptione dignus. Quare humanus, et non diuinus? Procul dubio nisi iste humanus sermo etiam diuinus esset, dignus omni acceptione non esset. Sed sic est sermo iste humanus et diuinus, quomodo est ipse Christus et homo et Deus. Si ergo recte intelligimus sermonem istum, non solum humanum esse, uerum etiam diuinum; quare Apostolus humanum maluit dicere, quam diuinum? Procul dubio enim qui non mentiretur, si diceret diuinum, non sine causa maluit dicere humanum. Hoc ergo elegit, per quod Christus in mundum uenit. uenit enim per quod homo erat. Nam per quod Deus erat, semper hic erat. Ubi enim non est Deus, qui dixit, Celum et terram ego impleo ? Christus est certe uirtus et sapientia Dei; de qua dicitur, Attingit a fine usque ad finem fortiter, et disponit omnia suauiter . Ergo in hoc mundo erat, et mundus per eum factus est, et mundus eum non cognouit . Et hic erat, et uenit: hic erat per diuinam maiestatem, uenit per humanam infirmitatem. Quia ergo uenit per infirmitatem humanam, ideo predicans aduentum eius dixit, Humanus sermo. Non liberaretur humanum genus, nisi sermo Dei dignaretur esse humanus. Nam et homo ille dicitur humanus, qui se exhibet hominem, et maxime qui hospitio suscipit hominem. Si ergo humanus dicitur qui in domo sua suscipit hominem, quam humanus est qui in se ipso suscepit hominem?



CAPUT II.

2. Incarnationis causa peccatum. Liberi arbitrii infirmitas cernitur in Adamo. Gratie donum in Christo perspicitur. Ergo, Humanus sermo et omni acceptione dignus, quia Christus iehsu uenit in mundum peccatores saluos facere. Attende Euangelium. uenit enim Filius hominis querere et saluare quod perierat. Si homo non perisset, Filius hominis non uenisset. Ergo perierat homo, uenit Deus homo, et inuentus est homo. Perierat homo per liberam uoluntatem: uenit Deus homo per gratiam liberatricem. Queris quid ualeat ad malum liberum arbitrium? Recole hominem peccantem. Queris quid ualeat ad auxilium Deus et homo? Attende in eo gratiam liberantem. Nusquam potuit sic ostendi, quantum ualeat uoluntas hominis usurpata per superbiam, ad uitandum [1 1Kb] sine adiutorio Dei malum; non potuit plus et manifestius exprimi, quam in homine primo. Et ecce periit primus homo, et ubi esset, nisi uenisset secundus homo? Quia et ille homo, ideo et iste homo, et ideo humanus sermo. Prorsus nusquam sic apparet benignitas gratie et liberalitas omnipotentie Dei, quam in homine mediatore Dei et hominum [2 1Kb] , homine Christo Iesu . Quid enim dicimus,  fratres mei? In fide catholica nutritis loquor, uel in pacem catholicam lucratis. Nouimus et tenemus mediatorem Dei et hominum, hominem Christum Iesum, in quantum homo erat, eius esse nature cuius et nos sumus. Non enim alterius nature caro nostra et caro illius, nec alterius nature anima nostra et anima illius. Hanc suscepit naturam, quam saluandam esse iudicauit. Nihil minus habebat in natura, sed nichil habebat in culpa. Natura pura, sed non sola humana. Ibi erat Deus, ibi erat uerbum Dei. Et sicut tu unus homo, anima es et caro; sic et ille unus Christus, Deus et homo. Audebit ergo aliquis dicere quia natura nostra in illo Mediatore primum per liberum arbitrium promeruit Deum, et sic suscipi meruit, ut esset homo et Deus unus Christus iehsu? Ecce nos possumus dicere uirtutibus nostris, moribus nostris, conuersatione uite nostre meruisse ut efficiamur filii Dei: possumus dicere, Accepimus preceptum, si seruauerimus et bene uixerimus, recipiemur in numerum filiorum Dei. Numquid et ille prius uixit filius hominis, et bene uiuendo factus est filius Dei? Inde cepit, et inde incepit, et susceptione factus est. uerbum enim caro factum est, ut habitaret in nobis. uerbum Dei, unicus Dei Filius assumpsit animam et carnem hominis, non antea se promerentis, nec ad illam percipiendam sublimitatem uirtute propria laborantis, sed omnino gratis. Nihil enim precessit illam susceptionem: susceptione factus est [1 1Kb] . uirgo concepit: ante conceptum uirginis homo mediator? Non utique prius iustus fuit. Quomodo enim iustus fuit, qui nec fuit? uirgo concepit, et susceptione hominis inde cepit. Merito dictum est: uidimus gloriam eius, gloriam tanquam unigeniti a Patre, plenum gratia et ueritate . Amas liberam uoluntatem tuam, dicturus es patri tuo: Da mihi substantiam meam que me contingit . Quid te tibi committis? Melius te potest seruare, qui te potuit, antequam esses, creare. Agnosce ergo Christum, gratia plenus est. Hoc tibi uult fundere, quo plenus est: hoc tibi dicit, Quere dona mea, obliuiscere merita tua; quia si ego quererem merita tua, non uenires ad dona mea. Noli te extollere, pusillus esto, Zaccheus esto.



CAPUT III.

3. Zacchei factum allegorice. Sycomorus, crux Christi. Crux in fronte. Sed dicturus es: Si Zaccheus fuero, pre turba non potero uidere Iesum. Noli esse tristis, ascende lignum, ubi pro te pependit iehsu, et uidebis Iesum. Et quale genus ligni ascendit Zaccheus? Sycomorum. In regionibus nostris aut omnino nusquam, aut raro forte alicubi nascitur: in illis autem partibus multum est huius generis ligni et pomi. Sycomora dicuntur poma quedam ficis similia: sed tamen distant aliquid; quod possunt nosse qui uiderunt uel gustauerunt. Quantum tamen indicant interpretatione nominis, sycomora Fici fatue latine interpretantur. Iam uide Zaccheum  meum, uide illum, obsecro te, uolentem in turba uidere Iesum, et non ualentem. Humilis enim erat, turba superba erat: et ipsa turba ad uidendum bene Dominum, sicut solet turba, se ipsam impediebat: ascendit a turba, et uidit Iesum non impediente turba. Turba enim dicit humilibus, humilitatis uiam gradientibus, iniurias suas Deo dimittentibus, uindictam de inimicis non requirentibus, turba insultat, et dicit: Indefense, qui te non potes uindicare. Turba impedit ne uideatur iehsu: turba glorians et exultans quando se potuerit uindicare, impedit ne uideatur ille qui pendens ait, Pater, ignosce illis, quia nesciunt quid faciunt . Hunc ergo uolens uidere Zaccheus, in quo figurabatur persona humilium, non attendit turbam impedientem; sed ascendit sycomorum, quasi fatui pomi lignum. Nos enim, inquit Apostolus, predicamus Christum crucifixum, Iudeis quidem scandalum: attende sycomorum: Gentibus autem stultitiam . Denique de cruce Christi nobis insultant sapientes huius mundi, et dicunt: Quale cor habetis, qui Deum colitis crucifixum? Quale cor habemus? Non utique uestrum. Sapientia huius mundi stultitia est apud Deum . Non enim uestrum cor habemus. Sed dicitis cor nostrum stultum. Dicite quod uultis: nos ascendamus sycomorum, et uideamus Iesum. Ideo enim uos Iesum uidere non potestis, quia sycomorum ascendere erubescitis. Apprehendat Zaccheus sycomorum, ascendat humilis crucem. Parum est, ascendat; ne de cruce Christi erubescat, in fronte illam figat, ubi sedes pudoris est: ibi omnino, ibi in quo membro erubescitur, ibi figatur unde non erubescatur. Puto quia tu irrides sycomorum: et ipsa me fecit uidere Iesum. Sed tu irrides sycomorum, quia homo es: stultum autem Dei sapientius est quam hominum .



CAPUT Iu.

4. Gratie preuenientis necessitas. Et uidit Dominus ipsum Zaccheum. uisus est, et uidit: sed nisi uisus esset, non uideret. Quos enim predestinauit, illos et uocauit . Ipse est qui Nathaneli dixit, iam quasi testimonio suo adiuuanti Euangelium, et dicenti, A Nazareth potest aliquid boni esse? Dominus ad illum, Priusquam te Philippus uocaret, cum esses sub arbore fici, uidi te . Nostis unde sibi succinctoria fecerunt primi peccatores Adam et Eua. Quando peccauerunt, de foliis fici succinctoria sibi fecerunt et pudenda texerunt : quia quod eos puderet peccando fecerunt. Ergo si succinctoria sibi primi peccatores fecerunt, unde originem ducimus, in quibus perieramus, ut ueniret ille querere et saluare quod perierat, de folii fici ad pudenda tegenda fecerunt; quid aliud dictum est, Cum esses sub arbore fici, uidi te; nisi, non uenires ad purgatorem peccati, nisi prior te uidisset in umbra peccati? Ut uideremus, uisi sumus; ut diligeremus, dilecti sumus. Deus meus, misericordia eius preueniet me .

5. Suscipere Iesum in cor. Iam ergo Dominus, qui Zaccheum in corde susceperat, in domum eius dignatus  est suscipi: et dixit, Zacchee, festinans [1 1Kb] descende, quoniam in domo tua oportet me manere. Magnum beneficium ille arbitrabatur, Christum uidere. Qui magnum et ineffabile beneficium putabat, transeuntem uidere, subito meruit in domo habere. Infunditur gratia, operatur fides per dilectionem; suscipitur Christus in domum, qui iam habitabat in corde. Dicit Christo Zaccheus: Domine, dimidium rerum mearum do pauperibus; et si quid aliquem fraudaui, quadruplum reddo. Quasi diceret: Ideo mihi dimidium teneo, non quod habeam, sed unde reddam. uere ecce quod est suscipere Iesum, in cor suscipere. Ibi enim erat Christus, in Zaccheo erat, et de illo sibi dicebat, quod ex ore eius audiebat. Sic enim Apostolus dicit: Habitare Christum per fidem in cordibus uestris .



CAPUT u.

6. Qui sani sibi uidentur, insaniunt in medicum. Sanguis medici medicamentum suo interfectori. Iam ergo quia Zaccheus erat, quia princeps publicanorum erat, quia ualde peccator erat; quasi sana [2 1Kb] illa turba, que impediebat uidere Iesum, admirata est, et reprehendit quod in domum peccatoris intrasset iehsu. Hoc erat reprehendere quod in domum egroti intrauit medicus. Quia ergo uelut peccator Zaccheus irrisus est, irrisus est autem ab insanis sanatus, Dominus respondit irridentibus: Hodie salus huic domui facta est. Ecce quare intraui, salus hodie facta est. Utique si Saluator non intrasset, salus in illa domo facta non esset. Quid ergo miraris, egrote? uoca et tu Iesum, noli tibi sanus uideri. Cum spe egrotat, qui mendicum suscipit: desperate egrotat, qui per insaniam medicum cedit. Qualis ergo eius insania, qui medicum occidit? Quanta uero bonitas et potentia medici, qui de sanguine suo, insano interfectori suo medicamentum fecit? Neque enim ille qui uenerat querere et saluare quod perierat, pendens sine causa dicebat, Pater, ignosce illis, quia nesciunt quid faciunt. Insani sunt, medicus sum: seuiant, patienter fero; cum occiderint, tunc sanabo. Simus ergo inter illos quos sanat. Humanus sermo et omni acceptione dignus, quia Christus iehsu uenit in mundum peccatores saluos facere: magnos, pusillos, peccatores saluos facere. uenit Filius hominis querere et saluare quod perierat.



CAPUT uI.

7. Originale peccatum probatur. Christus etiam infantibus est iehsu Paruulorum baptismus et communio. Qui dicit infantilem etatem non habere quod saluet iehsu, omnibus fidelibus infantibus Christum negat esse Iesum. Qui dicit, inquam, infantilem etatem non habere quod saluet iehsu in ea, nichil aliud dicit quam Christum Dominum fidelibus infantibus, id est, in Christo baptizatis infantibus non esse Iesum. iehsu enim quid est? Interpretatur iehsu, Saluator. Saluator est iehsu. Quos non saluat, non habendo quod in eis saluet, non est illis iehsu. Iam si corda uestra tolerant, aliquibus baptizatis  Christum non esse Iesum, nescio utrum fides uestra in regula sana possit agnosci. Infantes sunt, sed membra eius fiunt. Infantes sunt, sed Sacramenta eius accipiunt. Infantes sunt, sed mense eius participes fiunt, ut habeant in se uitam. Quid mihi dicis, Sanus est, non habet uitium? Quare cum illo curris ad medicum, si non habet uitium? Non times ne dicat tibi, Aufer hinc eum quem putas sanum? Filius hominis non uenit, nisi querere et saluare quod perierat. Quare illum ad me affers, si non perierat?



CAPUT uII.

8. Causa quare Christus uenit. Ratio nominis Iesu. Paruuli Saluatore egent. Fides recta sit respondentium pro ipsis in Baptismo.---Humanus sermo et omni acceptione dignus, quia Christus iehsu uenit in mundum. Quare uenit in mundum? Peccatores saluos facere. Alia causa non fuit quare ueniret in mundum. Non eum de celo ad terram merita nostra bona, sed peccata duxerunt. Hec est causa cur ueniret, peccatores saluos facere. Et uocabis, inquit, nomen eius Iesum. Quare uocabis nomen eius Iesum? Ipse enim saluum faciet populum suum a peccatis eorum . uocabis nomen eius Iesum. Quare Iesum? que ratio est huius nominis? Audi quare: Ipse enim saluum faciet populum suum. Unde? A peccatis eorum. Populum suum a peccatis eorum. Numquid ad istum populum non pertinent paruuli, quem saluum faciet iehsu a peccatis eorum? Pertinent plane, pertinent, fratres mei. Sic habete in corde, sic credite, cum ista fide paruulos ad gratiam Christi portate; ne si hanc fidem in corde non habueritis, pro quibus respondetis, lingua uestra occidatis. Prorsus, fratres, qui non cum ista fide cum paruulo cucurrerit, fingit. Sanus est, nichil mali habet, nichil uitii habet; sed tollam illum ad medicum. Quare? Quia sic solet fieri. Non times ne tibi dicat medicus. Tolle hinc tecum ipsum; non est opus sanis medicus, sed male habentibus .



CAPUT uIII.

9. Omnes paruuli tanquam pupilli considerandi. Paruulis regeneratio necessaria. Obiectio contra peccatum originale. Regula antiqua fidei, baptizare paruulos. Commendauerim Charitati uestre causam eorum qui pro se loqui non possunt. Omnes paruuli tanquam pupilli considerentur, etiam qui nondum parentes proprios extulerunt. Omnis predestinatorum numerus paruulorum populum Dei [1 1Kb] querit tutorem, qui exspectat Dominum saluatorem. Uniuersam massam generis humani in homine primo uenenator ille percussit; nemo ad secundum transit a primo, nisi per Baptismatis sacramentum. In paruulis natis et nondum baptizatis agnoscatur Adam: in paruulis natis et baptizatis et ob hoc renatis agnoscatur Christus. Qui Adam non agnoscit in paruulis natis, nec Christum agnoscere poterit in renatis. Sed quare, inquiunt, iam baptizatus homo fidelis, iam dimisso peccato, generat eum qui est cum primi hominis peccato? Quia carne illum generat, non spiritu. Quod natum est de carne, caro est  . Et si exterior homo noster, ait Apostolus, corrumpitur, sed interior renouatur de die in diem . Ex eo quod in te renouatur, non generas paruulum: ex eo quod in te corrumpitur, generas paruulum. Tu ut non in eternum moriaris natus es, et renatus es: ille adhuc natus, renatus nondum est. Si tu renascendo uiuis, sine ut et ille renascatur et uiuat; sine, inquam, renascatur, sine renascatur. Quare contradicis? quare nouis disputationibus antiquam fidei regulam frangere conaris? Quid est enim quod dicis, Paruuli non habent omnino uel originale peccatum? Quid est quod dicis, nisi ut non accedant ad Iesum? Sed tibi clamat iehsu, Sine paruulos uenire ad me . Conuersi ad Dominum, etc.



SERMO CLXXu [* 1Kb]  . De eisdem uerbis Apostoli, Fidelis sermo et omni acceptione dignus, etc. I Tim. cap. u\ u\. 15, 16  .



CAPUT PRIMUM.

1. Incarnationis Christi causa. Quod lectum est modo de sancto Euangelio, hoc et Paulus apostolus dicit, cuius uerba ista sunt: Fidelis sermo et omni acceptione dignus, quia Christus iehsu uenit in mundum peccatores saluos facere, quorum primus ego sum. Nulla causa fuit ueniendi Christo Domino, nisi peccatores saluos facere. Tolle morbos, tolle uulnera, et nulla causa est medicine. Si uenit de celo magnus medicus, magnus per totum orbem terre iacebat egrotus. Ipse egrotus genus humanum est. Sed non omnium est fides . Nouit Dominus qui sunt eius . Superbiebant Iudei, extollebant se, alta sapiebant, iustos se putabant, et Dominum colligentem peccatores insuper accusabant. Qui ergo superbiebant et alta sapiebant, relicti sunt in montibus, ad nonaginta nouem pertinent . Quid est, relicti sunt in montibus? Relicti sunt in timore terreno. Quid est, ad nonaginta nouem pertinent? In sinistra sunt, non in dextera. Nonaginta enim et nouem in sinistra numerantur; unum adde, ad dexteram transitur. uenit ergo, ut ipse alio loco dicit, uenit Filius hominis querere et saluare quod perierat . Totum enim perierat: ex quo peccauit unus, ubi erat totum periit totum. Sed uenit unus sine peccato, qui saluos faceret a peccato. Isti autem superbiendo, quod est peius, et egrotabant, et sanos se esse credebant.



CAPUT II.

2. Iudeorum periculosior egritudo. Iudei in medicum insanientes. Periculosius egrotant, qui mentem febribus perdiderunt. Illi rident, et sani plorant. Ridet enim phreneticus; sed non est sanus. Porro autem qui mentis est sane, plorat phreneticum ridentem. Primum, si duo ista proponas, Quid est melius, ridere, an plorare? quis non sibi eligat ridere? Denique propter dolorem salubrem penitentie, in fletu Dominus posuit officium, in risu beneficium. Quomodo? Quando ait in Euangelio,  Beati qui plorant, quoniam ridebunt . Ergo in ploratu officium est, in risu est premium sapientie. Risum enim pro gaudio posuit, non cachinnationem, sed exsultationem. Ergo si duo ista proponas, et queras quid horum sit melius, ridere, an plorare; omnis homo plorare non uult, et ridere uult. Porro si addas personas ad istos affectus, et ita proponas cum personis, Quid est melius, ridere phreneticum, an plorare sanum? eligit sibi homo fletum cum sanitate, quam risum cum amentia. Tantum ualet mentis sanitas, ut etiam cum planctu eligatur. Isti ergo qui sanos se putabant, multo periculosius et desperatius egrotabant; et ipsa egritudine qua mentes perdiderant, etiam medicum cedebant. Parum est, cedebant: dicam totum; non solum cedebant, sed etiam occidebant. Ille autem etiam cum occideretur, medicus erat, uapulabat, et curabat; patiebatur phreneticum, nec deserebat egrotum: tenebatur, alligabatur, colaphis percutiebatur, arundine plagas accipiebat, irridebatur, insultabatur ei, postremo audiebatur, damnabatur, ligno suspendebatur, undique circumfremebatur; et medicus erat.



CAPUT III.

3. Christus interfectoribus suis medicamentum parat de suo sanguine. Agnoscis phreneticos, agnosce et medicum. Pater, ignosce illis, quia nesciunt quid faciunt . Illi perdita mente seuiebant, et medici sanguinem seuiendo fundebant: ille autem etiam de ipso sanguine suo egrotis medicamenta faciebat. Non enim uere frustra dixit, Pater, ignosce illis, quia nesciunt quid faciunt. Orat christianus, et exauditur; orat Christus, et non exauditur? Nam qui exaudit cum Patre, quia Deus est, quomodo non exauditur homo, quod pro nobis factus est? Prorsus exauditus est. Ibi erant, ibi seuiebant: de his erant qui reprehendebant eum, et dicebant, Ecce cum publicanis et peccatoribus conuescitur . Erant in ipso populo, a quo ipse medicus occidebatur, et in eius sanguine etiam ipsis antidotum parabatur. Cum enim Dominus non solum sanguinem funderet, uerum etiam ipsam suam mortem ad medicamenti confectionem impenderet; resurrexit ad demonstrandum resurrectionis exemplum. Patientia sua passus est, ut doceret patientiam nostram; et in resurrectione sua premium patientie demonstrauit. Item, ut nostis, et omnes confitemur, ascendit in celum, deinde ab eo Spiritus sanctus est missus, ante promissus. Dixerat enim discipulis suis: Sedete in ciuitate, donec induamini uirtute ex alto . uenit ergo et promissio ipsius, uenit Spiritus sanctus, impleuit discipulos, ceperunt loqui linguis omnium gentium: signum in illis procedebat unitatis. Loquebatur enim tunc unus homo omnibus linguis; quia locutura erat unitas Ecclesie in omnibus linguis. Expauerunt qui audiebant. Nouerant enim homines idiotas fuisse, unius tantum lingue; et mirabantur ac stupebant, quod unius lingue homines, uel ut multum duarum, linguis omnium gentium loquerentur: suspensi sunt stupore, perdiderunt elationem,  de monte facti sunt ualles. Iam si humiles sunt, ualles sunt; quod infuderis capiunt, non dimittunt. Si uenerit aqua super altitudinem, decurrit et defluit: si uenerit aqua ad concauum et humilem locum, et capitur et stat. Tales iam illi erant; stupebant, mirabantur, perdiderant seuitiam.



CAPUT Iu.

4. Interfectorum Christi conuersio. Denique loquente sibi Petro, compuncti sunt, et factum est in illis quod Psalmus predixerat: Conuersus sum in erumnam [1 1Kb] , cum configeretur spina . Quid est spina? Compunctio penitentie. Sic habes et uerba ipsa Scripture in Actibus Apostolorum: Compuncti sunt corde, et dixerunt ad Apostolos, Quid faciemus? Quare dixerunt, Quid faciemus? Nouimus quid fecimus: quid faciemus? Quantum ad nostrum factum attinet, desperatio est salutis: sit ergo in uestro consilio, si fieri potest, spes aliqua sanitatis. Nouimus quid fecerimus, dicite quid faciamus. Quid est quod fecimus? Non enim quemcumque hominem occidimus; et multum mali fecissemus, si quemcumque hominem innocentem occidissemus. Latronem elegimus, innocentem occidimus; mortuum elegimus, medicum occidimus: dicite, quid faciemus? Et Petrus: Agite penitentiam, et baptizetur unusquisque uestrum in nomine Domini nostri Iesu Christi; ut transeatis de nonaginta nouem ad centum: quia cum nonaginta et nouem essetis [2 1Kb] , penitentiam uobis necessariam non putabatis, et Domino colligenti peccatores et uolenti eos facere penitentes, insuper insultabatis. Modo ergo compuncti, quia cognouistis peccatum uestrum, agite penitentiam, et baptizetur unusquisque uestrum in nomine Domini nostri Iesu Christi; baptizetur in eius nomine quem occidistis sine crimine: et remittuntur uobis peccata uestra. Reducti sunt in spem: doluerunt, gemuerunt, conuersi sunt, sanati sunt . Ipsi erant illi; Pater, ignosce illis, quia nesciunt quid faciunt.



CAPUT u.

5. Peccatores Christus amat ut non semper sint peccatores. Unusquisque ergo, karissimi, quando audit Dominum Iesum Christum non uenisse propter iustos, sed propter peccatores, non amet esse peccator: ne forte dicat in corde suo, Si iustus fuero, non me amat Christus; si peccator fuero, amat me: quia propter peccatores descendit, non propter iustos. Respondet enim tibi: Si medicum agnouisti, febrem quare non timuisti? Utique medicus ad egrotum uenit, constat: sed ideo uenit medicus ad egrotum, ne ille sit semper egrotus. Quid ergo dicimus? quid pronuntiamus? quid definimus? Aegrotum amat medicus, an sanum? Quod uult facere amat; non quod inuenit. Ad egrotum quidem uenit, ad sanum non uenit: noli attendere quia ad illum uenit, ad illum non uenit; plus enim amat sanum, quam egrotum. Nam, ut noueritis quia plus amat sanum, quam egrotum; numquid faceret quod odisset?

 6. Paulus quomodo peccatorum primus. Ergo Paulum apostolum attende: Fidelis sermo et omni acceptione dignus, quia Christus iehsu uenit in mundum peccatores saluos facere, quorum primus ego sum. Dixit, quorum primus ego sum. Quomodo erat primus? Ante illum non fuerunt peccatores tot Iudei? Ante illum non fuerunt peccatores in genere humano? Ante illum in omnibus hominibus nemo peccato tenebatur? Adam non ante illum fuit [1 1Kb] , qui primus peccauit, et nos omnes in mortem precipitauit? Quid est, Quorum primus ego sum? Ad quos uenit, primus ego sum? Sed nec hoc uerum est. Primus electus est Petrus, primus Andreas , primi alii apostoli; tu apostolus es nouissimus: quomodo dicis, Quorum primus ego sum? Ergo apostolus nouissimus, primus peccator. Et hoc quomodo primus peccator? Ante te peccauit Petrus, quando ipsum Dominum ter negauit . Nolo dicere, quia et ipse nisi peccator inuentus esset, de sinistra ad dexteram non transisset.



CAPUT uI.

7. Primus peccatorum, quia omnibus peior. Quid est ergo, Quorum primus ego sum? Quia omnibus peior sum. Ergo peiorem uoluit intelligi primum. Quomodo in artificibus, quicumque uult edificare, quid dicit? Quis est hic primus structor? quis est primus faber? Aut si curari uult, Quis est hic primus medicus? Non utique interrogat quis prior sit etate, aut quis prior sit professione; sed quis prior sit arte. Quomodo illi in arte primi, sic iste in iniquitate primus. Quare Paulus in iniquitate primus? Recolite Saulum, et inuenietis. Attenditis Paulum, obliti estis Saulum: attenditis ad pastorem, obliti estis lupum. Nonne ille est cui ad lapidandum Stephanum manus una non sufficiebat, et aliorum uestimenta seruabat? Nonne ipse est qui Ecclesiam ubique persequebatur? Nonne ipse est qui litteras acceperat a principibus sacerdotum? Quia parum illi erat persequi Christianos, qui erant in Ierusalem; sed uolebat ad alia loca uenire, ubi eos inueniret, et ligaret, et puniendos adduceret. Nonne cum iter agens spirat et anhelat cedes, de celo percussus est, et uocem Domini ad salutem fulminatus audiuit? Dum ambulat, prosternitur; ut uideat, excecatur. Ipse est ergo qui primus erat persecutor, illo peior non fuit.



CAPUT uII.

8. Pauli conuersio. Audite unde plus intelligatis. Ananie loquebatur ipse Dominus Christus, iam illo prostrato, iam erecto: et dicebat ei, uade ad uicum illum, ibi inuenies Saulum a Tarsis Cilicie, loquere ei. Quoniam uidit uirum Ananiam intrantem ad se, et baptizantem se. Ille audiuit nomen Sauli, et inter manus ipsius medici tremuit. Quod est autem dulcius, Saulus unde uocaretur, credo quia recolitis, et propter eos qui non recolunt, commemorem. Saül erat ille persecutor Dauid. In Dauid Christus erat, in Dauid Christus prefigurabatur, in Saüle Saulus prefigurabatur: tanquam Dauid Saüli de celo, Saule, Saule, quid me persequeris? Ananias  Ouis interpretatur: loquebatur oui pastor, et timebat ouis lupum. Tanta huius lupi fama precesserat, ut non se putaret tutam ouis, nec inter manus pastoris. Et Dominus ad illum, quasi ad ouem trementem. Ille enim cum audisset hoc, dixit: Domine, audiui de isto homine quanta mala fecit sanctis tuis in Ierusalem, et modo dicitur epistolas accepisse a principibus sacerdotum, ut quoscumque tenuerit, alligatos ducat. Quo me mittis? ouem ad lupum? Sed ille non audiuit hanc excusationem. Iam enim dixerat paucis ouiculis suis: Ecce ego mitto uos sicut oues in medio luporum . Si misse sunt oues in medio luporum, quare trepidas ire, Anania, ad eum qui iam non est lupus? Lupum timebas: sed respondet tibi Dominus Deus tuus, De lupo ouem feci; facio de oue pastorem.



CAPUT uIII.

9. Christi medici ars commendata in curatione Pauli. Quomodo ergo ipse Saulus postea Paulus gratulatur se ad Dei peruenisse misericordiam [1 1Kb] , quia primus, hoc est excellens in peccatis inuentus est: Et tamen misericordiam consecutus sum, ut in me ostenderet Christus iehsu omnem longanimitatem, propter eos qui credituri sunt illi in uitam eternam: ut dicant sibi omnes, Si Paulus sanatus est, ego quare despero? Si a tanto medico tam desperatus eger sanatus est, ego cur uulneribus meis illas manus non aptabo? ad illas manus non festinabo? Ut hoc dicerent homines, ideo Saulus factus est ex persecutore apostolus . Quia quo uenit medicus, querit aliquem ibi desperatum, et ipsum sanat: et si pauperrimum inueniat, tamen desperatum inueniat; non ibi querit mercedem, sed commendat artem. Dicam ergo quod ceperam. Quomodo ergo Saulus congratulatur se a Christo, quia peccator erat, assumptum atque sanatum, nec dixit, Maneam in peccato, quia propter me uenit Christus, non propter iustum: ita etiam tu, qui audieras quia Christus propter peccatores uenit, noli tibi dormire in dulci stratu; sed audi ipsum Paulum dicentem, Surge, qui dormis, et exsurge a mortuis, et illuminabit te Christus . Noli amare stratum peccati. Totum stratum eius uertisti in infirmitate eius , dictum est antea. Surge, sanus esto, sanitatem ama, et noli rursus per superbiam de dextera ire ad sinistram, de ualle ad montem, de humilitate ad tumorem. Cum factus fueris sanus, id est, cum iuste ceperis uiuere, Deo tribue, non tibi. Non enim laudando te, saluus factus es; sed contra te pronuntiando. Nam si te laudaueris per superbiam, grauius egrotabis. Omnis enim qui se exaltat, humiliabitur; et qui se humiliat, exaltabitur . Conuersi ad Dominum, etc.



SERMO CLXXuI [* 1Kb]  . De tribus lectionibus Apostoli, I Tim. cap. I, 15, 16, Fidelis sermo et omni acceptione dignus, etc. Psalmi XCIu, 6, 2, uenite adoremus, et prosternamur ei, etc., ac Euangelii Luce, cap. XuII, 12-19, ubi de decem leprosis a Domino mundatis. Contra Pelagianos  .



CAPUT PRIMUM.

1. Lectiones et cantus in Ecclesia. De diuinis lectionibus quod Dominus admonere dignatur, intenti audite, fratres, illo dante, me ministrante. Primam lectionem audiuimus Apostoli: Fidelis sermo et omni acceptione dignus, quia Christus iehsu uenit in mundum peccatores saluos facere, quorum primus ego sum. Sed ideo misericordiam consecutus sum, ut in me ostenderet Christus iehsu omnem longanimitatem suam, ad informationem eorum qui credituri sunt illi in uitam eternam. Hoc de apostolica lectione percepimus. Deinde cantauimus Psalmum, exhortantes nos inuicem, una uoce, uno corde dicentes, uenite adoremus, et prosternamur ei, et fleamus coram Domino qui fecit nos: et ibi preueniamus faciem eius in confessione, et in psalmis iubilemus ei. Post hec, euangelica lectio decem leprosos mundatos nobis ostendit, et unum ex eis alienigenam gratias agentem mundatori suo. Has tres lectiones, quantum pro tempore possumus, pertractemus, dicentes pauca de singulis; et quantum conari possumus, adiuuante Domino, non in aliqua earum sic immorantes, ut aliis duabus impedimentum afferamus.



CAPUT II.

2. Gratiarum actio ab omnibus debita medico. Peccatum originale in paruulis. Pupillorum tutores episcopi. Proponit nobis Apostolus scientiam gratiarum actionis. Mementote quid ultima euangelica lectio resonet, quomodo iehsu Dominus laudat gratias agentem, ingratos improbat, mundatos in cute, leprosos in corde. Quid ergo Apostolus? Fidelis, inquit, sermo et omni acceptione dignus. Quis est iste sermo? Quia Christus iehsu uenit in mundum, Utquid? Peccatores saluos facere. Quid tu? Quorum primus ego sum. Qui dicit, uel Non sum peccator, uel Non fui, ingratus est Saluatori. Nullus hominum in ista que ex Adam defluit massa mortalium, nullus omnino hominum non egrotus, nullus sine gratia Christi sanatus. Quid de paruulis pueris [1 1Kb] , si ex Adam egroti? Nam et ipsi portantur ad Ecclesiam: et si pedibus illuc currere non possunt, alienis pedibus currunt, ut sanentur. Accommodat illis mater Ecclesia aliorum pedes ut ueniant, aliorum cor ut credant, aliorum linguam ut fateantur: ut quoniam quod egri sunt alio peccante pregrauantur, sic cum hi sani sunt [2 1Kb] , alio pro eis confitente saluentur. Nemo ergo uobis susurret doctrinas alienas. Hoc Ecclesia semper habuit, semper tenuit: hoc a maiorum fide percepit; hoc usque in finem perseueranter custodit. Quoniam non est opus sanis medicus, sed egrotantibus. Quid necessarium ergo habuit infans Christum, si non egrotat? Si sanus est, quare per eos qui eum diligunt, medicum querit? Si quando portantur infantes, dicuntur omnino nullum propaginis habere peccatum, et ueniunt ad Christum; quare non eis dicitur in Ecclesia qui  eos apportant, Auferte hinc innocentes istos: non est opus sanis medicus, sed male habentibus; non uenit Christus uocare iustos, sed peccatores ? Nunquam dictum est: sed nec aliquando dicetur. Quisque ergo quod potest, fratres, loquatur pro eo qui loqui pro se non potest. Pro magno commendantur episcopis patrimonia pupillorum, quanto magis gratia paruulorum? Pupillum tuetur episcopus, ne mortuis parentibus ab extraneis opprimatur. Clamet plus pro paruulo, cui timet ne a parentibus occidadatur: clamet cum Apostolo, Fidelis sermo et omni acceptione dignus, quia Christus iehsu uenit in mundum, nullam aliam ob causam, nisi peccatores saluos facere. Qui uenit ad Christum, habet quod in eo sanetur: qui non habet, non est causa quare medico offeratur. Eligant parentes unum de duobus: aut confiteantur in paruulis suis sanari peccatum, aut eos medico offerre desinant. Hoc nichil est aliud quam uelle medico sanum offerre. Quid offers? Baptizandum Quem? Infantem. Cui offers? Christo. Ei certe qui uenit in mundum? Ita, inquit. Quare uenit in mundum? Peccatores saluos facere. Ergo quem offers, habet quod in illo saluum fiat? Si dixeris, Habet; confitendo deles: si dixeris, Non habet; negando tenes.



CAPUT III.

3. Paulus quomodo peccatorum primus. ---Peccatores, inquit, saluos facere, quorum primus ego sum. Ante Paulum non erant peccatores? Certe uel ipse Adam ante omnes, et plena peccatoribus terra deleta diluuio, et deinceps quam multi. Unde uerum est, ego primus sum? Primum se dixit, non peccatorum ordine, sed peccati magnitudine. Magnitudinem peccati sui attendit, unde se primum dixit peccatorum; quomodo dicuntur inter aduocatos, uerbi gratia, primi: primus est iste, non quia plures annos habet, ex quo causas agit; sed quia ex quo cepit, ceteros superauit. Dicat ergo Apostolus alio loco unde primus sit peccatorum: Ego, inquit, sum nouissimus Apostolorum, qui non sum dignus uocari apostolus, quia persecutus sum Ecclesiam Dei . Nemo acrior inter persecutores: ergo nemo prior inter peccatores.



CAPUT Iu.

4. In Pauli curatione spes salutis allata desperatis.---Sed misericordiam, inquit, consecutus sum. Et quare sit misericordiam consecutus, exponit causam: Ut in me, inquit, ostenderet Christus iehsu omnem longanimitatem, ad informationem eorum qui credituri sunt illi in uitam eternam. Christus, inquit, daturus ueniam conuersis ad se peccatoribus usque ad inimicos suos, me primo elegit acriorem inimicum; quem cum sanaret, nemo in ceteris desperaret. Faciunt hoc medici: quando ad ea loca ueniunt ubi ignoti sunt, quos curent primitus eligunt desperatos; ut in eis et beneuolentiam exerceant, et commendent doctrinam; ut unusquisque in illo loco dicat proximo suo, uade ad illum medicum, securus esto, sanat te. Et ille, Me sanat? Non uides quid patiar? Ego noui quid simile: tu quod pateris, et ego quidem passus sum [1 1Kb] . Sic dicit Paulus unicuique egroto, et de se  uolenti desperare: Qui curauit me, misit me ad te, et dixit mihi, Illi desperanti uade, et dic quid habuisti, quid in te sanaui, quam cito sanaui. De celo uocaui, una uoce percussi et deieci, alia erexi et elegi, tertia impleui et misi, quarta liberaui et coronaui [1 1Kb] . uade, dic egrotis, clama desperatis: Fidelis sermo, et omni acceptione dignus, quia Christus iehsu uenit in mundum peccatores saluos facere. Quid timetis? quid trepidatis? Quorum primus ego sum. Ego, inquit, uobis loquor, sanus egrotantibus, stans iacentibus, securus desperantibus. Ideo enim misericordiam consecutus sum, ut in me ostenderet Christus iehsu omnem longanimitatem. Morbum meum diu pertulit, et sic abstulit; tanquam bonus medicus phreneticum patienter tolerauit, sustinuit me ferientem se, donauit mihi feriri pro se. Omnem, inquit, longanimitatem ostendit in me, ad informationem eorum qui credituri sunt illi in uitam eternam.



CAPUT u.

5. Salus nostra ex Deo, non ex nobis. Gratie beneficia. Confessio duplex. Nolite ergo, desperare. Aegroti estis, accedite ad eum, et sanamini: ceci estis, accedite ad eum, et illuminamini. Et qui sani estis, [2 1Kb] ei gratias agite: et qui egrotatis, ad eum sanandi currite: dicite omnes, uenite adoremus, et prosternamur ei, et ploremus coram Domino qui fecit nos, et homines, et saluos. Nam si ille nos fecit homines, nos autem ipsi nos fecimus saluos; aliquid illo melius fecimus. Melior est enim saluus homo, quam quilibet homo. Si ergo te Deus fecit hominem, et tu te fecisti bonum hominem; quod tu fecisti melius est. Noli te extollere super Deum: subde te Deo, adora, prosternere, confitere illi qui fecit te: quia nemo recreat, nisi qui creat; nemo reficit, nisi qui fecit. Hoc et in alio psalmo: Ipse fecit nos, et non ipsi nos . Sane quando te fecit, quid tu faceres non habebas: quando autem iam es, habes et tu ipse quod facias; ad medicum curras, medicum implores, qui ubique est. Et ut implorares, excitauit cor tuum, et posse implorare donauit tibi; Deus est enim, inquit, qui operatur in uobis et uelle, et operari, pro bona uoluntate . Quia ut haberes bonam uoluntatem, illius uocatio precessit. Clama, Deus meus, misericordia eius preueniet me . Ut esses, ut sentires, ut audires, ut consentires, preuenit te misericordia eius. Preuenit te in omnibus: preueni et tu in aliquo iram eius. In quo, inquis, in quo? Confitere ista omnia a Deo te habere quidquid boni habes, a te quidquid mali. Ne in bonis tuis illum contemnas, te laudes; ne in malis tuis illum accuses, te excuses: ipsa est uera confessio. Ille qui in tantis bonis preuenit te, uenturus est ad te, et inspecturus dona sua et mala tua; quomodo bono eius usus fueris, inspicit te. Ergo quia in omnibus istis donis preuenit te, uide in quo tu preuenias faciem uenturi: audi Psalmum, Preueniamus faciem eius in confessione. Preueniamus faciem eius: antequam  ueniat, propitietur; antequam adsit, placetur. Habes enim sacerdotem per quem possis placare Deum tuum, et ipse cum Patre Deus est ad te, qui homo est propter te. Ita iubilabis in Psalmis, preueniens faciem eius in confessione. Iubila in Psalmo: preueniens faciem eius in confessione, accusa te; iubilans in Psalmo, lauda illum. Accusando te, et laudando eum qui fecit te; ueniet qui mortuus est pro te, et uiuificabit te.



CAPUT uI.

6. Doctrina uaria et inconstans lepra mentis. Hoc tenete, in hoc persistite. Nemo uariet, nemo leprosus sit. Doctrina inconstans, non habens unum colorem, mentis lepram significat: et istam Christus mundat. Forte in aliquo uariasti, et inspexisti, et in melius sententiam commutasti; et quod uarium erat, unius coloris effectum est. Noli tibi tribuere, ne sis inter nouem qui gratias non egerunt. Unus egit gratias: ceteri Iudei erant: ille alienigena erat, gentes alienigenas significabat, numerus ille Christo decimas dedit. Illi ergo debemus quod sumus, quod uiuimus, quod intelligimus: quod homines sumus, quod bene uiximus, quod recte intelleximus, illi debemus. Nostrum nichil, nisi peccatum quod habemus. Quid enim habes, quod non accepisti ? uos ergo, maxime qui scitis quid audiatis, curandum [1 1Kb] ab egritudine, mundatum a uarietate sursum cor ponite, et Deo gratias agite.



SERMO CLXXuII [* 1Kb]  . De uerbis Apostoli, Nihil in hunc mundum intulimus, sed nec auferre aliquid possumus, etc. I Tim. cap. uI, u\. 7-19  .

1. Auaritia uerbis apud omnes damnatur, non factis. Sermonis nostri propositio, apostolica lectio. Nihil, inquit, intulimus in hunc mundum, sed nec auferre aliquid possumus: uictum et tegumentum habentes, his contenti simus. Nam qui uolunt diuites fieri, incidunt in tentationem et in laqueum, et in desideria multa et noxia, que mergunt homines in interitum et perditionem. Radix enim est omnium malorum auaritia: quam quidam appetentes, a fide pererrauerunt, et inseruerant se doloribus multis. Digna res que intentos uos faciat ad audiendum, et nos promptos ad loquendum. His uerbis constituitur ante oculos nostros auaritia: accusatur [2 1Kb] , non defendatur; imo accusata damnetur, ne defensor eius cum illa damnetur. Nescio quo autem modo id agit auaritia in cordibus hominum, ut omnes, uel ut uerius et cautius dicam, pene omnes uerbis eam constituant ream, et factis uelint habere susceptam. Dixerunt in illam multi et multa, et magna, et grauia, et uera; et pete et historici et oratores et philosophi, et omne litterarum et professionum genus multa dixit in auaritiam.  Magnum est autem non illam habere, et multo plus est non eam habere, quam de uitiis eius non tacere.

2. Christianis que fugiende auaritie doctrina traditur. Quid autem interest inter philosophos, uerbi gratia, accusantes auaritiam, et Apostolos eamdem ipsam accusantes? quid interest? Si aduertamus, discimus aliquid, quod proprium non habet nisi schola Christi. Ecce quod modo commemoraui, Nihil intulimus in hunc mundum, nec auferre aliquid possumus: habentes uictum et tegumentum, his contenti simus, multi dixerunt. Etiam hoc, Radix omnium malorum auaritia, fuerunt qui dicerent. Illud quod sequitur, nemo dixit illorum: Tu autem, homo Dei, hec fuge; sectare uero iustitiam, fidem, caritatem, cum his qui inuocant nomen Domini de corde puro. Talia nullus dixit illorum. Longe est a crepantibus buccis soliditas pietatis. Quapropter, karissimi, quoniam sunt extra societatem nostram qui et auaritiam accusauerunt et contempserunt; ne nobis magni uideantur aut hominibus Dei, propterea, Tu autem, homo Dei. Si ullo modo compararentur, primitus discernere et tenere debemus propter Deum nos facere quod facimus. Nam si ueri Dei cultus afferatur, quilibet amator auaritie reprobatur. uerumtamen incutere nobis debet maiorem curam regula pietatis. Turpe est enim, et nimis pudendum et dolendum, si cultores idolorum inuenti sunt auaritie domitores, et cultor Dei unius ab auaritia subiugetur, et fiat auaritie mancipium, cuius sanguis fit pretium. Addidit Apostolus, et dixit Timotheo: Testificor coram Deo, qui uiuificat omnia, et Christo Iesu qui testimonium reddidit sub Pontio Pilato, bonam confessionem , ut serues mandatum irreprehensibile usque in aduentum Domini nostri Iesu Christi: quem temporibus propriis ostendit beatus et solus potens, Rex regum et Dominus dominantium; qui solus habet immortalitatem et lucem habitat inaccessibilem; quem nemo hominum uidit, nec uidere potest; cui est honor et gloria in secula seculorum. Huius familie facti sumus, in huius familiam adoptati sumus; huius filii non nostris meritis, sed ipsius gratia sumus. Nimis graue est et nimis horribile, ut auaritia nos teneat in terris; cum illi dicamus, Pater noster, qui es in celis , cuius desiderio uilescunt omnia; nec nata nobis sunt inter que nati sumus, quia propter illum renati sumus. Sint hec ad necessitatis usum, non ad caritatis affectum: sint tanquam stabulum uiatoris, non tanquam predium possessoris. Refice, et transi. Iter agis, attende ad quem uenisti; quia magnus est qui ad te uenit. Discedendo de hac uita, locum facis uenienti: stabuli est ista conditio: cedes, ut alius accedat. Sed si uis ad locum tutissimum peruenire, Deus a te non recedat, cui dicimus, Deduxisti me per semitas iustitie tue, propter nomen tuum : non propter meritum meum.

3. Itineri huius uite necessaria sine cupiditate habeantur. Aliud est ergo iter mortalitatis, aliud iter  pietatis. Iter mortalitatis commune est; illuc enim ambulant omnes nati: illuc, nonnisi renati. Ad illud pertinet nasci, crescere, senescere, mori. Propter hoc necessarius est uictus et tegumentum. Sufficientes sint huius itineris sumptus. Quare te grauas? Quare tantum portas in uia breui, non unde ad hanc uiam finiendam iuueris, sed unde potius ad hanc uiam finiendam  grauius onereris? Nimium quippe mirabile est, quod tibi uis ut contingat: oneras te, multum portas, premit te in hac uia pecunia, et per hanc uiam premit te auaritia. Auaritia enim cordis est immunditia. Nihil tollis de hoc mundo, quem amasti: sed tollis uitium quod amasti. Si perseueranter amas mundum; qui fecit mundum, non te inuenit mundum. Si ergo in usum temporalem moderata pecunia sit uiatici, in eo fine constituto qui scriptus est, Sine amore, inquit, pecunie, modus sufficiens est presentibus . uide ante omnia quid prestruxit: Sine amore, inquit: ita manum mitte, ut cor inde soluas. Nam si pecunie per amorem cor alligare uolueris, inseris te doloribus multis: et ubi erit, Tu autem, homo Dei, hec fuge? Non enim ait, Relinque, et desere; sed, Fuge quasi hostem. Querebas fugere cum auro, fuge aurum [1 1Kb] : cor tuum fugiat, et seruus est tuus. Cupiditas non sit, pietas tamen non desit; est quod facias de auro, si dominus es auri, non seruus. Si dominus auri es, facis de illo quod bonum est: si seruus, facit de te quod malum est. Si dominus auri es, uestitus de te Dominum laudat: si seruus auri es, spoliatus de te blasphemat. Seruum autem te facit cupiditas, liberum caritas. Inde seruus, si non fugeris. Tu autem, homo Dei, hec fuge. In hac causa si non uis esse seruus, esto fugitiuus.

4. Diuitie interiores sectande. Audisti quid fugias, habes et quod secteris. Non enim inaniter fugis, aut sic relinquis ut non apprehendas. Sectare ergo iustitiam, fidem, pietatem, caritatem. Hec te diuitem faciant. He diuitie intus sint: fur ad eas non accedit, nisi mala uoluntas ei dederit locum. Muni arcam interiorem, hoc est, conscientiam. Has diuitias non tibi latro, non quilibet potentissimus inimicus, non irruens hostis aut barbarus, non denique naufragium poterit auferre, unde si nudus exeas, plenus exis. Neque enim uere inanis erat, quamuis forinsecus nichil habere uideretur, qui dicebat: Dominus dedit, Dominus abstulit; sicut Domino placuit, ita factum est: sit nomen Domini benedictum . Laudabilis ista plenitudo, ingentes diuitie; inanis auro, plenus Deo; inanis omni transitoria facultate, plenus sui Domini uoluntate. Quid queritis aurum tantis laboribus, et peregrinationibus? Amate has diuitias, et modo implemini: fons earum non latet, si cor patet: aperit cor clauis fidei, et aperit et mundat ubi ponas. Noli tibi angustus uideri: diuitie tue, Deus tuus; quando intrauit, ipse dilatauit.

 5. Thesaurizare hic uolentium inepta excusatio. Sursum cor. Ergo, Sine amore pecunie, modus sufficiens est presentibus: quare presentibus? quia, Nihil intulimus in hunc mundum, nec auferre aliquid possumus: ideo presentibus, non futuris. Sed que res decipit hominem ad auaritie computum? Quid, si diu uiuo? Qui dat uitam, dat unde uita sustentetur. Postremo sint reditus, quare queritur et thesaurus? Redit aliquid de negotio, redit aliquid de artificio, redit aliquid de pretio: sufficiat, non thesaurizetur; ne ubi pones thesaurum tuum, ibi remaneat et cor tuum, et ut sursum sit, frustra audias, falsumque respondeas. Quando enim respondes ad illud sacratissimum uerbum et uoce suscribis, ab ipso corde intus non accusaris? Quamuis pressum et oppressum cor tuum, non tibi intus dicit, Sub terra me ponis, quare mentiris? Ergone tibi non dicit: Nonne ibi sum, ubi thesaurus tuus? Ergo mentiris. An uero ille mentitur, qui dixit: Ubi enim fuerit thesaurus tuus, illic erit et cor tuum ? Tu dicis: Non illic orit. ueritas dicit: Illic erit. Sed non illic erit, quia non amo. Factis proba. Non amas, sed diues es. Bene quidem attendis, et discernis te: ab eo qui diues est, discernis eum qui uult diues esse. Inter diuitem esse, et diuitem uelle esse, iusta discretio negari non potest. Ibi facultas est, hic cupiditas.

6. Diuitiarum cupiditas insatiabilis. Nam et ipse Apostolus non ait, Qui diuites sunt; sed, Qui uolunt diuites fieri, incidunt in tentationem et laqueum, et desideria multa et noxia: uolendo fieri, non existendo. Ideo ait, desideria. Desiderium est enim in homine, quo uult peruenire. Nam nemo desiderat quod habet. Insatiabilis est quidem auaritia; nec tamen in ipsis qui multum habent, desiderium dicendum est eius rei quam habent, sed quam uolunt addere. Habet istam uillam, desiderat habere et illam quam non habet; sed cum habuerit, aliam desiderabit; non tamen desiderabit quod habuit, sed quod non habuit. uolendo ergo diues esse, desiderat, estuat, sitit; et tanquam hydropisis morbo, plus bibendo, plus sitit. Mira ista similitudo est in corporis morbo, omnino auarus in corde hydrops est. Nam hydrops in carne, humore plenus est [1 1Kb] , humore periclitatur, et humore non satiatur: sic hydrops in corde, quanto plus habet, tanto plus eget. Quando minus habebat, minora uolebat, paucioribus gaudebat, exiguis buccellis exhilarabatur: quia uero impletus est, distentus abundantissimus factus est hereditatis  . Quotidie bibit, uenit et sitit. Si hoc habebo, illud potero; parum possum, quia parum habeo. Cum et hoc habueris, plus habes uelle: egestas aucta est, non potestas.

7. Diuitie sine cupiditate si habentur, non culpande. Pauperi cauenda cupiditas diuitiarum. Diuiti cauenda superbia. Sed non amo, inquis, quod habeo, ut sursum cor habeam. Plane consentio; si non amas, potest esse sursum cor tuum. Quare enim non sit sursum  cor liberum? Sed uide si non amas, ipse tibi fideliter renuntia, non a me accusatus, sed a te interrogatus. Plane, inquis, non amo: diues quidem sum, sed quia iam sum, non autem uolo esse, ut incidam in tentationem et laqueum, et desideria multa et noxia, que mergunt hominem in perditionem. Graue malum, horrendum, periculosum, exitiosum. Iam sum, inquis, diues, non esse uolo. Iam es diues, iam inquis, non esse uis. Non, inquis. Si non esses, nolles? Nollem, inquis. Iam ergo quia es, et uerbum Dei te foris diuitem inuenit, intus diuitem fecit; accipe que diuitibus dicta sunt. Hoc enim quod his dicebatur uerbis, Nihil intulimus in hunc mundum, sed nec auferre aliquid possumus: uictum et tegumentum habentes, his contenti simus. Nam qui uolunt diuites fieri, incidunt in tentationem, et cetera. Qui uolunt, inquit, diuites fieri; tanquam ad pauperes dicebantur. Hec uerba Apostoli pauperem te inuenerunt? Dic illa, et diues es: dic in corde ex corde, Nihil intuli in hunc mundum, sed nec auferre aliquid possum: uictum et tegumentum habens, his contentus sum. Nam si uoluero diues fieri, incidam in tentationem et laqueum. Dic, et consiste ubi inuentus es. Noli te inserere doloribus multis; ne cum uolueris te exuere, lanieris. Sed diues inuentus es? Sunt et alia uerba, que recitemus: non existimet ad se nichil dictum qui diues inuentus est. Eidem Timotheo dicit, eidem Apostolus dicit, sed pauperi dicit Timotheo: Timotheus enim pauper erat, sicut Paulus. Quid ergo Timotheo de hoc dicturus est, homini pauperi, quod pertineat ad eos qui inuenti sunt diuites? Audi quid: Precipe, inquit, diuitibus huius mundi: quia sunt et diuites Dei; et ueri diuites non sunt nisi diuites Dei, qualis erat ipse Paulus, qui ait, Ego enim [1 1Kb] didici in quibus sum sufficiens esse . A uaro autem non sufficit. Ergo, Precipe, inquit, diuitibus huius mundi. Quid eis dicam? Nolite uelle esse diuites? Iam diuites inuenti sunt: audiant quod ad eos dictum est, ubi caput est, non superbe sapere. Adhuc habentur diuitie, multumque amantur. Nidus colligitur superbie, ubi nutriatur et crescat; quod peius est, non uolet, sed maneat. Ergo ante omnia, non superbe sapere. Ut intelligat, sapiat, cogitet se mortalem, et mortales pauperes pares. Ambos enim terra nudos excepit, ambos exspectat mors, ambos non timet febris. Habet eam pauper strato terreno, sed nec diues eam uenientem lecto terret argenteo. Ergo, Precipe huius mundi diuitibus, non superbe sapere. Agnoscant pauperes suos  : pauperes homines sunt et homines; dissimilis uestis, sed similis cutis: et si diues mortuus conditur aromatibus, non erit nulla putredo, sed sera; serius putrescit, numquid non putrescit? Sed ponamus, non ambo putrescant: tamen non ambo non sentiunt? Precipe diuitibus huius mundi non superbe sapere. Non superbe sapiant; et  uere tales erunt, quales uideri esse uolunt; sine amore possidebunt, non possidebuntur.

8. Spes in diuitiis non ponenda. Frui et uti. Sed que sequantur uide: Non superbe sapere, neque sperare in incerto diuitiarum. Amas aurum; fac, si potes, certum, ut non timeas amittere. Congregasti facultatem; da tibi [1 1Kb] , si potes, securitatem. Neque sperare in incerto diuitiarum. Tolle inde spem, ubi fixisti. Sed in Deo uiuo. Ibi fige spem, ibi anchoram cordis tui, ut tempestas seculi non te inde abrumpat: in Deo uiuo, qui prestat nobis omnia abunde ad fruendum. Si omnia, quanto magis se? Et uere ad fruendum ipse nobis erit omnia. Nam non mihi uidetur dictum, Qui dedit nobis omnia abundanter ad fruendum, nisi se ipsum. uidetur enim aliud esse uti, aliud frui. Utimur enim pro necessitate, fruimur pro iucunditate. Ergo ista temporalia dedit ad utendum, se ad fruendum. Si ergo se, quare dictum est omnia, nisi quia scriptum est, Ut sit Deus omnia in omnibus ? Ergo ibi cor ad fruendum, ut sit sursum cor. Solue te hinc, sed alliga ibi: periculosum est tibi in his tentationibus sine uinculo remanere.

9. Homini sufficit solus Deus. Auaritie crimen et pena.---Non sperare in incerto diuitiarum: non tamen nusquam; sed in Deo uiuo, qui prestat nobis omnia abundanter ad fruendum. Quid tam omnia, quam qui fecit omnia? Non enim ab illo fierent hec omnia, nisi ea nosset. Quis audeat dicere, Hoc fecit Deus, quod non nouerat? Quod nouerat fecit. Habebat ergo antequam fecit: sed habebat miris, modis, non sicut fecit, ut fecit temporalia et transeuntia, sed sicut facit artifex. Habet intus quod operatur foris. Ibi ergo sunt omnia precipua, immortalia, indeficientia, permanentia, et ipse Deus omnia in omnibus: sed sanctis suis ipse erit omnia in omnibus. Ipse ergo sufficit, solus sufficit, de quo dictum est, Ostende nobis Patrem, et sufficit nobis. Sed, Tanto, inquit, tempore uobiscum sum, et non cognouistis me? Qui me uidit, et Patrem uidit . Omnia Deus Pater et Filius et Spiritus sanctus. Merito solus sufficit. Si auari sumus, ipsum amemus. Si opes desideramus, solus nos satiare poterit de quo dictum est, Qui satiat in bonis desiderium tuum . Hoc peccatori non sufficit? hoc tantum, tam magnum bonum peccatori non sufficit? uolendo habere omnia, plus perdidit omnia: quia, Radix est omnium malorum auaritia. Merito per prophetam increpat anime peccatrici et a se fornicanti, et dicit: Existimasti, si a me discederes, aliquid te amplius habituram. Sed quomodo ille filius minor, ecce porcos pauisti : ecce omnia perdidisti; ecce egens remansisti, et sero fessus redisti. Iam intellige quia id quod tibi pater dabat, tutius ipse seruabat. Existimasti, si a me recessisses, aliquid amplius te habituram. O anima peccatrix et impleta fornicationibus, facta turpis, facta decolor, facta immunda, et sic amata! Redi ergo ad pulchrum, ut ad pulchritudinem redeas: redi, et dic illi qui tibi solus sufficit:  Perdidisti omnem qui fornicatur abs te. Quid ergo sufficit, nisi quod sequitur, Mihi autem adherere Deo bonum est ? Ergo sursum cor, non in terra, non in mendacissimo [1 1Kb] thesauro, non in loco putredinis. Radix est enim omnium malorum auaritia. Et in ipso Adam radix omnium malorum auaritia fuit. Plus enim uoluit, quam accepit, quia Deus illi non suffecit.

10. Diuitie piis operibus impendende. Diuitiis emenda uera uita. Quid ergo sis facturus ex his que habes, diues, attende. Iam non superbe sapis: recte. Non speras in incerto diuitiarum, sed speras in Deo uiuo, qui prestat nobis omnia abundanter ad fruendum: laudabiliter. Noli ergo piger esse in his que sequentur. Diuites sint in operibus bonis. Hec uideamus; et quod non uidemus, credamus. Dicebas, Aurum habeo, sed non amo: sed non amare tuum intus est; si quid de te mereor, proba et mihi; quod non abscondis Deo tuo, proba et fratri tuo. Unde, inquis, probabo? Ex eo quod sequitur, Diuites sint in operibus bonis, ut facile tribuant. Ad hoc diues esto, ut facile tribuas. Pauper enim uult tribuere, et non potest: apud illum difficultas, apud te facilitas. Hoc tibi prosit quod diues es, quia cum uolueris facere, statim facis. Facile tribuant, communicent. Numquid perdunt? Thesaurizent sibi fundamentum bonum in futurum. Et ne ipsum aurum et argentum et predia, et ea que pulchra uidentur in facultatibus hominum, etiam ibi desideremus, cum dicitur nobis, Illuc migrate, thesaurum uestrum ibi ponite: admonuit nos contra carnales cogitationes, et subiecit, Ut apprehendant ueram uitam: non aurum, quod in terra remansit, non facultates putredinis, non bona transeuntia, sed ueram uitam. Quodam modo ergo migramus, quando hoc illuc transit, neque hoc ibi habebimus, quod hinc transferimus. Quodam modo Dominus Deus noster mercatores nos uult esse, mutationem nobiscum facit; quod hic abundat damus, quod ibi abundat accipimus: quemadmodum plerique traiectitias merces faciunt, aliud dant alibi, et quo ueniunt aliud accipiunt. uerbi gratia, dicit amico suo, Accipe hic a me aurum, et da mihi in Africa oleum: et migrat et non migrat; iam quod desiderat accepit. Talis est ista mutatio, qualis, fratres mei, nostra mercatio. Quid damus, et quid accipimus? Hoc damus quod nobiscum auferre non possumus, etsi uellemus. Quare ergo perit? Id quod minus est detur, ut quod est maius ibi inueniatur. Damus terram, et accipimus celum; damus temporalia, et accipimus eterna; damus putrescentia, et accipimus immortalia: postremo damus quod dedit Deus, et accipimus ipsum Deum. Non ergo simus pigri in ista mutatione rerum, in ista mercatura optima et ineffabili. Prosit quia hic sumus, prosit quia nati sumus, prosit quia peregrinamur. Non inopes remaneamus.

11. Tinea male cogitationis reuocans a faciendis eleemosynis. Non intret arcam cordis tinea male cogitationis: non dicatur, Non dabo, ne cras non habeam.  Noli multum cogitare de futuris: imo multum cogita de futuris; sed de longe futuris: Thesaurizent sibi fundamentum bonum in futurum, ut apprehendant ueram uitam. Hec ita, quemadmodum dixit Apostolus, Non ut aliis refectio, uobis autem angustia, sed ex equalitate [1 1Kb] . Habe: tantum noli amare, seruare, thesaurizare, incubare reconditis; hoc est de incertis sperare. Quam multi diuites dormierunt, pauperes surrexerunt! Propter istam enim cogitationem, cum dixisset, Sine amore modus pecunie sufficiens est presentibus. Propter malas cogitationes, que dicunt, Si thesaurum non habuero, quis mihi dabit, cum egere cepero? Deinde, Abundat unde uiuam, sufficit mihi unde uiuam: sed quid, si impingat mihi calumnia? unde me redimam? Quid, si mihi necesse sit litigare? unde sumptus impendam? Quamdiu omnia mala que possunt euenire generi humano narrare et computare non poteris, plerumque una calamitas turbat computum numerantis, et totum quod numerabatur, non solum perit, sed nec in digitis remanebit? Ideo contra istum cogitationis uermiculum, contra malignam tineam apposuit Deus in Scriptura sua, quomodo solent apponi uestibus odoramenta quedam, ne tineent. Quid? cogitabasne tibi calamitates? non timebas unam grandem? Attende quod sequitur, Sine amore modus pecunie sufficiens est presentibus. Ipse enim dixit: Non te derelinquam, non te deseram . Timebas mala nescio que, propterea pecuniam seruabas: tene fideiussorem; hoc Deus tibi dicit, Non te derelinquam, non te deseram. Homo si promitteret, crederes; Deus promittit, et dubitas? Promisit, scripsit, cautionem fecit: esto securus. Lege quod tenes, cautionem tenes, ipsum debitorem tenuisti, a quo tua debita relaxari petisti.



SERMO CLXXuIII [* 1Kb]  . De uerbis Apostoli, Tit. cap. I, 9, Ut potens sit exhortari in doctrina sana, et contradicentes arguere. Contra rerum alienarum raptores  .



CAPUT PRIMUM.

1. Episcoporum onus. Beati Apostoli Epistola cum legeretur de constituendis episcopis, commemorauit nos sine dubio respicere in nos: et uos commemorauit non iudicare nos; maxime quia omnes audiuimus capituli Euangelii recentis lectionis nouissimam sententiam: Nolite iudicare personaliter, sed iustum iudicium iudicate . Personam itaque iudicando nemo accipit alienam, si non accipit suam. Beatus Apostolus ait quodam loco: Non sic pugno, quasi erem cedens: sed castigo corpus meum, et in seruitutem redigo; ne forte aliis predicans, ipse reprobus inueniar . Suo timore nos terruit. Quid enim faciet agnus ubi aries  tremit? Inter multa ergo, quibus [1 1Kb] scripsit Apostolus, qualis esse episcopus debeat, etiam illud audiuimus, unde modo forsitan loqui et disputare sufficiat. Si enim singula discutere, et de singulis, ut dignum est, disputare conemur; nec nostre uires sufficiunt ad loquendum, nec uestre ad audiendum. Quid ergo est quod uolo dicere, si adiuuet me qui terruit me? Inter cetera ait episcopum potentem esse debere in doctrina sana, ut contradicentes redarguere possit. Magnum opus est, grauis sarcina, cliuus arduus. Sed sperabo, inquit, in Deum, quoniam ipse liberabit me de laqueo uenantium, et a uerbo aspero . Nulla enim causa est, que magis faciat hominem dispensatorem Dei pigriorem ad redarguendos contradicentes, quam timor uerbi asperi.



CAPUT II.

2. Auarus suorum reconditor damnatur. Prius ergo quid sit, contradicentes redarguere, ut Dominus donauerit, exponam uobis. Contradicentes non uno modo intelligendi sunt. Paucissimi enim nobis contradicunt loquendo: sed multi male uiuendo. Quando mihi audet dicere christianus, bonum esse rapere res alienas; quandoquidem non audet dicere, bonum esse tenaciter seruare res suas? Numquid enim diues ille, cui successerat regio, et non inueniebat ubi poneret fructus suos, et se consilium inuenisse gaudebat destruendi ueteres apothecas, et construendi nouas ampliores, ut impleret eas, et diceret anime sue, Anima, habes multa bona in multum tempus, letare, iucundare, satiare: numquid ergo iste diues aliena querebat? Fructus suos colligere disponebat, ubi poneret consulebat, non de cuiusquam uicini agris, non limite perturbato, non spoliato paupere, non circumuento simplice, sed tantummodo de suis colligendis cogitabat. Audite quid audierit, qui tenaciter seruabat sua; et hinc intelligite quid exspectent, qui rapiunt aliena. Cum ergo se prudentissimum consilium inuenisse arbitraretur, de apothecis ueteribus angustis deiiciendis, et amplioribus nouis edificandis, et omnibus suis fructibus colligendis et recondendis, non alienis concupiscendis atque rapiendis; ait illi Deus, Stulte: ubi tibi sapiens uideris, ibi stulte. Stulte, inquit, hac nocte repetunt a te animam tuam; hec que preparasti cuius erunt ? Si seruaueris, tua non erunt: si erogaueris, tua erunt. Quid, inquit, reponis, quod relicturus es? Ecce increpatus est stultus male recondens. Si stultus est qui recondit sua, uos inuenite nomen ei qui tollit aliena. Si sordidus est reconditor suorum, ulcerosus est raptor alienorum. Sed non qualis ille ulcerosus, qui iacebat ante ianuam diuitis, et cuius canes linguebant ulcera. Ille enim ulcerosus erat in corpore; raptor, in corde [2 1Kb] .



CAPUT III.

3. Diues quia immisericors, punitur. Fortassis aliquis respondeat, et dicat: Non ualde magna pena erat illi homini, cui dixit Deus, Stulte. Non sic dicit Deus, Stulte, quomodo homo dicit. Tale in quemquam Dei uerbum, iudicium est. Numquid  enim Deus stultis daturus est regnum celorum? Quibus autem non est daturus regnum celorum, quid eis restat, nisi pena gehennarum? Coniicere hoc uidemur: aperte hoc manifesteque uideamus. Nam et ille diues, ante cuius ianuam iacebat pauperrimus ulcerosus, non est dictus raptor rerum alienarum. Erat quidam diues, inquit, qui induebatur purpura et bysso, et epulabatur quotidie splendide. Diues, inquit, erat: non dixit, Calumniator; non dixit, Pauperum oppressor; non dixit, Rerum alienarum raptor, aut delator, aut receptor; non dixit, Pupillorum spoliator; non dixit, uiduarum persecutor; nichil horum: sed, Erat quidam diues. Quid magnum est? Diues erat, de suo diues erat. Cui aliquid tulerat? An forte ille auferret, et Dominus de illo reticeret, et personam eius acciperet, si crimina eius absconderet, qui nobis dicit, Nolite personaliter iudicare? Si uis ergo audire crimen diuitis illius, noli amplius querere, quam audis a ueritate. Diues erat; induebatur purpura et bysso, et epulabatur quotidie splendide. Quod ergo eius crimen? Iacens ante ianuam ulcerosus, et non adiutus. Hoc enim aperte de illo dictum est, quod immisericors erat. Numquid enim, karissimi, si pauper ille ante ianuam iacens sufficientem panem a diuite acciperet, diceretur de illo quia cupiebat saturari de micis que cadebant de mensa diuitis? Propter hanc solam inhumanitatem [1 1Kb] , qua contemnebat pauperem ante ianuam suam iacentem, nec congrue digneque pascebat, mortuus est et sepultus; et cum apud inferos in tormentis esset, leuauit oculos suos, et uidit pauperem in sinu Abrahe. Et quid pluribus immorer? Desiderauit guttam, qui non dedit micam: non accepit iusta sententia [2 1Kb] , qui non dedit crudeli auaritia . Si hec ergo pena est auarorum, que pena raptorum?



CAPUT Iu.

4. Raptoris eleemosyne Deo non accepte. Sed ait mihi raptor rerum alienarum: Ego similis illius diuitis non sum. Agapes facio, uinctis in carcere uictum mitto, nudos uestio, peregrinos suscipio. Dare te putas? Tollere noli, et dedisti. Cui dederis, gaudet; cui abstuleris, plorat: quem duorum istorum exauditurus est Dominus? Dicis ei cui dederis: Gratias age quia accepisti. Sed alter tibi ex alia parte dicit: Ego gemo cui abstulisti. Et pene totum tenuisti, et exiguum illi dedisti. Si ergo quod alteri abstulisti egentibus dedisses, nec talia opera diligit Deus. Dicit tibi Deus: Stulte, iussi ut dares, sed non de alieno. Si habes, da de tuo: si non habes quod des de tuo, melius nulli dabis, quam alteros spoliabis. Dicturus est Dominus Christus, cum in iudicio suo sederit, et alios ad dexteram et ad sinistram alios separauerit, bene operantibus: uenite, benedicti Patris mei, percipite regnum; sterilibus autem, qui nichil boni in pauperes operati sunt: Ite in ignem eternum. Et que dicturus est bonis? Esuriui enim, et dedistis mihi manducare, et cetera. Et respondebunt illi: Domine, quando te uidimus esurientem? Et ille ad eos:  Cum uni ex minimis meis fecistis, mihi fecistis. Intellige ergo, stulte, qui uis eleemosynam facere de rapina, quoniam si quando pascis christianum, pascis Christum; quando spolias christianum, spolias Christum. Attendite quid sinistris dicturus est: Ite in ignem eternum. Quare? Esuriui enim, et non dedistis mihi manducare; nudus fui, et non uestistis me . Ite. Quo? In ignem eternum. Prorsus ite. Quare? Nudus fui, et non uestistis me. Si ergo in ignem eternum ibit cui dicturus est Christus, Nudus fui, et non uestisti me; quem locum in igne eterno habebit cui dicturus est, uestitus fui, et spoliasti me?



CAPUT u.

5. Paganorum res rapere non licet. Hic fortasse ut euadas hanc uocem, ne dicat tibi Christus, uestitus fui, et spoliasti me; mutata consuetudine, cogitas spoliare paganum, et uestire christianum. Et hic  respondebit tibi Christus, imo nunc respondebit tibi per seruum qualemcumque ministrum suum: respondebit tibi Christus, et dicet, Etiam hic parce damnis meis. Cum enim christianus spolias paganum, impedis fieri christianum. Etiam et hic fortasse respondebis adhuc: Ego non odio penam ingero, sed dilectione potius discipline: ideo spolio paganum, ut per hanc asperam et salubrem disciplinam faciam christianum. Audirem et crederem, si quod abstulisti pagano, redderes christiano.

6. Raptores redarguit. Diximus contra unum uitium rapinarum, quo res humane usquequaque uastantur: diximus, et nemo nobis contradicit. Quis enim audet apertissime loquendo contradicere ueritati? Non ergo facimus quod Apostolus monuit, non contradicentes redarguimus; obedientes alloquimur, laudantes instruimus; non contradicentes redarguimus. Ita uero non contradicunt lingua, sed uita. Moneo, rapit; doceo, rapit; precipio, rapit; arguo, rapit: quomodo non contradicit? Dicam ergo quod de hac re sufficere existimo. Abstinete uos, fratres, abstinete uos, filii, abstinete uos a consuetudine rapiendi: et uos qui sub manibus raptorum gemitis, abstinete uos a cupiditate rapiendi. Alius potens est, et rapit: tu in manu raptoris gemis; quia rapere non potes, ideo non facis. Habeto facultatem, et ibi laudabo domitam cupiditatem.



CAPUT uI.

7. Res inuenta restituenda. Beatum sancta Scriptura dicit, qui post aurum non abiit; qui potuit transgredi, et non est transgressus; qui facere mala potuit, et non fecit . Tu autem dicis, Nunquam negaui rem alienam. Quia forte nemo tibi commendauit; aut forte commendauit, sed sub testibus commendauit. Dic mihi, reddidisti, quando a solo solus, ubi Deus inter uos fuerat, accepisti? Si tunc reddidisti, si mortuo qui commendauit, nescienti filio reddidisti; tunc te laudabo, quia post aurum non isti; quia potuisti transgredi, et non es transgressus; quia potuisti mala facere, et non fecisti. Si forte alienum sacculum solidorum, ubi nemo te uidit, in uia inuenisti, et sine ulla mora cuius fuerat reddidisti. Eia, fratres, redite ad uos, inspicite uos, interrogate  uos, uera respondete uobis, et iudicate uos non secundum personam, sed iustum iudicium iudicate. Ecce christianus es, ecclesiam frequentas, uerbum Dei audis, de lectione uerbi Dei letissime commoueris. Tu laudas tractantem, ego quero facientem: tu, inquam, laudas dicentem, ego quero facientem. Christianus es, frequentas ecclesiam, amas uerbum Dei, et libenter audis. Ecce hoc quod propono, in eo te examina, in eo te appende, in eo ascende mentis tue tribunal, et constitue te ante te, et iudica te: et si prauum inueneris, corrige te. Propono ergo. Deus dicit in lege sua, inuentionem esse reddendam : Deus in lege sua dicit, quam primo populo dedit, pro quibus Christus nondum erat mortuus, inuentionem tanquam alienum esse reddendam; si quisquam, uerbi gratia, in uia inueniat alienum sacculum solidorum, debere reddere. Sed nescit cui? Non se excusat ignorantia, si non dominetur auaritia [1 1Kb] .



CAPUT uII.

8. Exemplum eximium de restituenda re aliena. Dicam uestre Charitati, quoniam dona Dei sunt; et sunt in populo Dei qui non frustra audiunt uerbum Dei: dicam quod fecerit pauperrimus homo, nobis apud Mediolanum constitutis; tam pauper, ut proscholus esset grammatici  : sed plane christianus, quamuis ille esset paganus grammaticus; melior ad uelum, quam in cathedra. Inuenit sacculum, nisi forte me numerus fallit, cum solidis ferme ducentis: memor legis proposuit pittacium  publice. Reddendum enim sciebat; sed cui redderet, ignorabat. Proposuit pittacium publice: »Qui solidos perdidit, ueniat ad locum illum, et querat hominem illum.« Ille qui plangens circumquaque uagabatur, inuento et lecto pittacio, uenit ad hominem. Et ne forte quereret alienum, quesiuit signa, interrogauit sacculi qualitatem, sigillum, solidorum etiam numerum. Et cum omnia ille fideliter respondisset, reddidit quod inuenerat. Ille autem repletus gaudio, et querens uicem rependere, tanquam decimas obtulit illi solidos uiginti: qui noluit accipere. Obtulit uel decem: noluit accipere. Saltem rogauit uel quinque acciperet: noluit ille. Stomachabundus homo proiecit sacculum: Nihil perdidi, ait; si non uis aliquid a me accipere, nec ego aliquid perdidi. Quale certamen, fratres mei, quale certamen? qualis pugna, qualis conflictus? Theatrum mundus, spectator Deus. uictus tandem ille quod offerebatur accepit: continuo totum pauperibus erogauit, unum solidum in domo sua non dimisit.



CAPUT uIII.


9. Idem tractatur argumentum. Quid est? Si aliquid egi in cordibus uestris, si uerbum Dei insedit in uobis, si requiem inuenit apud uos, facite hoc, fratres mei: nolite putare damnum uos pati, si feceritis; magnum lucrum est, si feceritis quod dico. Perdidi uiginti solidos, perdidi ducentos, quingentos. Quid perdidisti? De domo tua perierant: alter perdiderat, non tu. Terra communis est, in una domo estis, in hoc mundo ambo uiatores, huius uite  unum stabulum intrastis. Posuit ille, oblitus est ille; cecidit ab illo, tu inuenisti alibi. Quis inuenisti? Christianus. Quis inuenisti? Qui legem audisti, christianus qui legem audisti. Quis inuenisti? Qui cum audires multa laudasti, tu inuenisti. Si ergo ueraciter laudasti, redde quod inuenisti. Si ergo non reddidisti quod inuenisti; quando laudasti, testimonium contra te dixisti. Estote fideles inuentores, et tunc iniquos uituperate raptores. Nam quod inuenisti et non reddidisti, rapuisti. Quantum potuisti, fecisti: quia plus non potuisti, ideo non plus fecisti. Qui alienum negat, si possit et tollit [1 1Kb] . Quod non tollis, timor prohibet: non bonum facis, sed malum metuis.



CAPUT IX.

10. Timor seruilis nequitiam cordis non impedit. Quid est magnum, timere malum? Magnum est, non facere malum: magnum est, amare bonum. Nam et latro timet malum; et ubi non potest, non facit: et tamen latro est. Deus enim cor interrogat, non manum. Lupus uenit ad ouile ouium, querit inuadere, querit iugulare, querit deuorare: uigilant pastores, latrant canes: nichil potest, non aufert, non occidit; sed tamen lupus uenit, lupus redit. Numquid quia ouem non tulit, ideo lupus uenit, et ouis redit? Lupus uenit tremens, lupus redit tremens: lupus est tamen et fremens et tremens. Interroga ergo te, quisquis uis iudicare; et uide si tunc non facis male, quando potes facere et ab homine non puniri: tunc times Deum [2 1Kb] . Nemo est ibi, nisi tu et ille cui facis malum, et Deus qui ambos uidet: uide, ibi time. Parum est quod dico, uide, ibi time malum: ibi ama bonum. Nam etiamsi timore gehenne non facis malum, nondum es perfectus. Audeo dicere, si timore gehenne non facis malum, est quidem in te fides, quia credis futurum Dei esse iudicium: gaudeo fidei tue, sed adhuc timeo malitie tue. Quid est quod dixi? Quia si timore gehenne non facis malum, non amore iustitie facis bonum.



CAPUT X.

11. Amor iustitie castus unde probatur. Aliud est, timere penam; aliud est, amare iustitiam. Amor castus in te esse debet, quo amore desideres uidere, non celum et terram, non campos liquidos maris, non spectacula nugatoria, non fulgores nitoresque gemmarum: sed desidera uidere Deum tuum, amare Deum tuum; quia dictum est: Dilectissimi, filii Dei sumus, et nondum apparuit quid erimus: scimus autem quia cum apparuerit, similes ei erimus, quoniam uidebimus eum sicuti est . Ecce propter quam uisionem fac bonum, ecce propter quam noli facere  malum. Si enim amas uidere Deum tuum, si in hac peregrinatione illo amore suspiras; ecce probat te Dominus Deus tuus, quasi dicat tibi: Ecce fac quod uis, imple cupiditates tuas, extende nequitiam, dilata luxuriam, quidquid libuerit, licitum puta; non hinc te punio, non te in gehennas mitto, faciam meam tantum tibi negabo. Si expauisti, amasti; si hoc quod dictum est, Faciem suam tibi negabit Deus tuus, contremuit cor tuum, in non uidendo Deum tuum magnam penam putasti; gratis amasti. Si ergo sermo meus inuenit in cordibus uestris aliquam scintillam gratuiti amoris Dei, ipsam nutrite: ad hanc augendam uos aduocate prece, humilitate [1 1Kb] , dolore penitentie, dilectione iustitie, operibus bonis, gemitibus sinceris, conuersatione laudabili, amicitia fideli. Hanc scintillam boni amoris flate in uobis, nutrite in uobis: ipsa cum creuerit, et flammam dignissimam et amplissimam fecerit, omnium cupiditatum carnalium fena consumit [2 1Kb] .



SERMO CLXXIX [* 1Kb]  . De uerbis Apostoli Iacobi, Sit autem unusquisque uestrum uelox ad audiendum, tardus autem ad loquendum. Ac de illis ibidem, Estote autem factores uerbi, et non auditores tantum, etc. Cap. I, u\ u\. 19, 22.



CAPUT PRIMUM.

1. Dicendum de utrorumque officio, auditorum et predicatorum uerbi Dei. uerbi Dei assiduos auditores, beatus Iacobus apostolus conuenit, dicens: Estote autem factores uerbi, et non auditores tantum, fallentes uosmetipsos. Neque enim eum cuius uerbum est, aut per quem dicitur uerbum; sed uosmetipsos fallitis. Ex hac ergo sententia manante de fonte ueritatis, per os apostolicum ueracissimum, audemus et nos exhortari uos: et cum exhortamur uos, respicere nos. uerbi Dei enim inanis est forinsecus predicator, qui non est intus auditor. Nec ita auersi ab humanitate et fideli consideratione sumus, ut pericula nostra non intelligamus, qui uerbum Dei populis predicamus. Consolatur autem nos, quia ubi periclitamur in ministeriis nostris, adiuuamur orationibus uestris. Nam ut noueritis, fratres, quam tutiore loco stetis quam nos, ipsius apostoli aliam sententiam profero dicentis, Sit autem unusquisque uestrum uelox ad audiendum, tardus autem ad loquendum. Prius itaque de hoc officio nostro loquar, propter hanc sententiam, qua admonemur esse uelociores ad audiendum, tardiores ad loquendum: ut cum officium nostrum qui sepe loquimur, excusauero, tunc ueniam ad id quod primo proposui.



CAPUT II.

2. Audire uerbum Dei tutius est quam predicare. Oportet nos exhortari uos, ut non sitis auditores tantum uerbi, sed etiam factores. Quod ergo sepe uobis loquimur, quis non, parum aduertens necessitatem nostram, iudicat nos, cum legit, Sit autem omnis homo uelox ad audiendum, tardus autem ad loquendum?  Ecce studium uestrum nos non permittit istam seruare sententiam. Debetis ergo orare, subleuare, quem cogitis periclitari. uerumtamen, fratres mei, dicam uobis, quod uolo credatis; quia hoc in corde meo non uidetis. Ego qui uobis assidue loquor, iubente domno et fratre meo episcopo uestro  , et exigentibus uobis, tunc solidum gaudeo, dum audio. Gaudium, inquam, meum tunc solidum est, quando audio, non quando predico. Tunc enim securus delector. uoluptas illa non habet inflationem. Non ibi formidatur precipitium elationis, ubi est petra solide ueritatis. Et ut sciatis ita esse, audite ubi dictum est, Auditui meo dabis exsultationem et letitiam. Ibi gaudeo, ubi audio. Deinde secutus adiunxit, Exsultabunt ossa humiliata . Ubi audimus ergo, humiles sumus: ubi autem predicamus, et si non elatione periclitamur, certe uel frenamur. Et si non extollor, periclitor ne extollar. Ubi autem audio, sine fraudatore fruor, sine teste delector. Nouerat hoc gaudium etiam amicus ille sponsi, qui dicebat: Qui habet sponsam, sponsus est: amicus autem sponsi stat, et audit eum. Et ideo stat, quia audit eum. Quia et primus homo audiendo Deum stetit, audiendo serpentem cecidit. Ergo amicus sponsi stat, et audit eum: et gaudio, inquit, gaudet propter uocem sponsi . Non propter uocem suam, sed propter uocem sponsi. uocem tamen sponsi quam intus audiebat, foras populis non claudebat.



CAPUT III.

3. Marie et Marthe officia. Pars Marthe bona. Hospitalitatis bonum. Hanc partem sibi elegerat etiam illa Maria, que ministrante et circa multum ministerium occupata sorore sua, sedebat ad pedes Domini, et otiosa uerbum eius audiebat. Ioannes stabat, illa sedebat: sed illa corde stabat, et ille humilitate sedebat. Statio enim significat permansionem; sessio, humilitatem. Et ut sciatis quia statio permansionem significat, hanc permansionem dicitur diabolus non habuisse; de quo dictum est: Ille homicida erat ab initio, et in ueritate non stetit . Item quia sessio significat humilitatem, ille psalmus ostendit, ubi admonet de penitentia, et dicit: Surgite postquam sedistis, qui manducatis panem doloris . Quid est, Surgite postquam sedistis? Qui se humiliat, exaltabitur . Quid autem boni habeat auditio, ipse Dominus testis est, loquens de Maria que sedebat ad pedes eius, et uerbum eius audiebat. Cum enim soror eius occupatissima circa ministerium, a germana sua desertam se esse quereretur, ab interpellato Domino audiuit: Martha, Martha, circa multa es occupata; porro unum est necessarium. Maria meliorem partem elegit, que non auferetur ab ea . Numquid malum erat quod Martha agebat? Quis nostrum satis explicet uerbis, quantum sit bonum hospitalitatem ministrare sanctis? Si quibuslibet sanctis, quanto magis capiti et precipuis membris, Christo et Apostolis? Nonne unusquisque uestrum habens hoc hospitalitatis bonum, quando audit quid Martha faciebat, dicit apud  se ipsum: O beata, o felix, que suscipere Dominum meruit; cuius hospites Apostoli facti sunt ambulantes in carne! Nec tu deficias, quia non potes quod Martha, suscipere Christum in domum tuam cum Apostolis suis: facit te ipse securum: Quando uni ex minimis meis fecistis, mihi fecistis . Opus ergo magnum est, ualde magnum, quod precipit Apostolus dicens: Necessitatibus sanctorum communicantes, hospitalitatem sectantes . Quam laudans in Epistola ad Hebreos dicit: Per hanc quidam nescientes, hospitio receperunt Angelos . Magnum ergo ministerium, magnum donum. Et tamen Maria meliorem partem elegit; quia sorore sollicita, laborante, multa curante, illa uacabat, sedebat, audiebat.



CAPUT Iu.

4. Pars Marie melior, quia non aufertur. Marthe opus aufertur, non merces. Ostendit tamen Dominus, unde fuerit illa pars melior. Continuo quippe cum dixisset, Maria meliorem partem elegit; quasi quereremus, ut scire uellemus unde meliorem, subiunxit et ait, Que non auferetur ab ea. Quid intelligimus, fratres mei? Si ideo meliorem partem elegit, quia non auferetur ab ea; sine dubio Martha eam partem elegerat, que auferretur ab ea. Plane auferetur ab omni homine, qui ministrat sanctis ea que sunt corpori necessaria, auferetur ab eo quod facit. Non enim semper ministraturus est sanctis. Cui enim ministrat, nisi infirmitati? cui ministrat, nisi mortalitati? cui ministrat, nisi esurienti ac sitienti? Hec omnia non erunt, cum corruptibile hoc induerit incorruptionem, et mortale hoc induerit immortalitatem. Cum enim transierit ipsa necessitas, nullum erit ministerium necessitatis. Auferetur labor, sed reddetur merces. Cui tunc ministrabitur cibus, ubi esurit nemo? cui potus, ubi sitit nemo? cui hospitium? ubi peregrinus est nemo? Dominus ergo cum discipulis suis, ut posset mercedem huius operis reddere, dignatus est indigere. Esuriebat et ipse, et sitiebat: non quia cogebatur, sed quia dignabatur. Bonum enim erat, ut per quem facta sunt omnia, esuriret: sic enim felix esset qui pasceret. Et quando Dominum quisque pascebat, quid dabat? quis dabat? unde dabat? cui dabat? Quid dabat? Cibum pani dabat. Quis dabat? Ille utique dabat, qui plus accipere uolebat. Unde dabat? numquid de suo? quid enim habebat, quod non acceperat? Cui dabat? Nonne illi qui creauerat et quod accipiebat, et a quo accipiebat? Magnum hoc ministerium, magnum hoc opus, magnum donum. Et tamen Maria meliorem partem elegit, que non auferetur ab ea. Pars ergo Marthe transit: sed, ut dixi, merces pro illa data non transit.



CAPUT u.

5. Pars Marie quomodo non transit. Pars uero Marie non transit. uidete quomodo non transeat. Unde delectabatur Maria quando audiebat? Quid manducabat? quid bibebat? Scitis quid manducabat, quid bibebat? Ipsum Dominum interrogemus, qui talem suis preparat mensam, ipsum interrogemus. Beati, inquit, qui esuriunt et sitiunt iustitiam,  quoniam ipsi saturabuntur . De isto fonte, de isto horreo iustitie sancta Maria sedens ad pedes Domini, quasdam esuriens micas accipiebat. Tantum enim Dominus tunc dabat, quantum illa capiebat. Totum autem tantum quantum in illa sua futura mensa daturus est, nec ipsi discipuli, nec ipsi Apostoli capere tunc poterant, quando illis dicebat: Adhuc habeo uobis multa dicere; sed non potestis illa audire modo . Unde ergo Maria, ut dixi, delectabatur? Quid manducabat, quid bibebat auidissimis cordis faucibus? Iustitiam, ueritatem. ueritate delectabatur, ueritatem audiebat: ueritati inhiabat, ueritati suspirabat. ueritatem esuriens manducabat, sitiens bibebat: et ipsa reficiebatur, et unde pascebatur non minuebatur. Unde Maria delectabatur? quid manducabat? Immoror, quia delector. Audeo dicere, ipsum manducabat quem audiebat. Si enim ueritatem manducabat, nonne ipse dixit, Ego sum ueritas ? Et quid amplius dicam? Manducabatur, quia panis erat: Ego sum, inquit, panis qui de celo descendi . Iste panis est qui reficit, nec deficit.



CAPUT uI.

6. ueritate pasci, pars Marie que non transit. Delectatio de lumine ueritatis. Intendat itaque Charitas uestra. Ecce dicimus ministrare sanctis, cibum parare, potum ministrare, mensam ponere, pedes lauare, lectum sternere, tecto suscipere; nonne omne hoc transiturum est? Quis autem audet dicere, modo nos pasci ueritate, non pasci autem cum uenerimus ad immortalitatem? Nonne si pascimur modo micis, tunc plenam habebimus mensam? De ipso enim cibo spirituali Dominus dicebat, quando laudauit fidem Centurionis, et dixit: Amen dico uobis, non inueni tantam fidem iu Isrel. Et ideo dico uobis, quia multi ab oriente et occidente uenient, et recumbent cum Abraham et Isaac et Iacob in regno celorum . Absit a cogitationibus nostris, ut illos cibos in mensa illius regni cogitemus, de qualibus dicit Apostolus: Esca uentri, et uenter escis; Deus autem et hunc et has euacuabit . Quare euacuabit? Quia fames non erit ibi. Quod manducabitur, non finitur. Nam et hoc premium sanctis suis promittens in illo regno, ait: Amen dico uobis, quia faciet eos recumbere; et transiet, et ministrabit eis . Quid est, faciet eos recumbere, nisi, faciet requiescere, faciet uacare? Quid est, transibit, uel, transiet, et ministrabit eis? Post hunc transitum ministrabit eis. Hic enim transitum fecit Christus: ueniemus ad eum quo transiuit, ibi iam non transit. Nam et Pascha in hebrea lingua Transitus interpretatur. Hoc Dominus ostendit, imo euangelista, ubi de Domino dixit: Cum autem uenisset hora ut transiret de hoc mundo ad Patrem . Si ergo hic nos pascit, et sic pascit; ibi quomodo pascet? Quod ergo elegit Maria, crescebat, non transibat. Delectatio enim cordis humani de lumine ueritatis, de affluentia sapientie, delectatio cordis humani, cordis fidelis, cordis sancti, non inuenitur uoluptas, cui possit aliqua ex parte comparari, ut uel minor dicatur. Quod enim dicis, Minus est, quasi  crescendo par erit. Nolo dicere, Minor: non comparo; alterius generis est, longe aliud est. Quid est enim modo quod omnes attenditis, omnes auditis, omnes excitamini, et quando uerum aliquid dicitur, delectamini? Quid uidistis? Quid tenuistis? Quis color apparuit oculis uestris? Que forma, que figura, que statura, que lineamenta membrorum, que corporis pulchritudo? Nihil horum. Et tamen amatis. Quando enim sic laudaretis, si non amaretis? Quando amaretis, si nichil uideretis? Me itaque non ostendente formam corporis, lineamenta, colorem, pulchros motus, me non ostendente, uos tamen uidetis, amatis, laudatis. Si hec delectatio ueritatis dulcis est nunc, multo dulcior erit tunc. Maria meliorem partem elegit, que non auferetur ab ea.



CAPUT uII.

7. Factores uerbi et intus et foris esse debemus. Ostendi, sicut potui, quantum me Dominus adiuuare dignatus est, dulcissime Charitati uestre, quam tutiore loco stetis audiendo, quam nos predicando. Hoc enim modo uos facitis, quod tunc omnes facturi sumus. Non enim erit tunc aliquis magister uerbi, sed magistrum uerbum. Illud ergo sequitur, quod ad uos pertinet facere, ad nos monere. uos enim estis auditores uerbi, nos predicatores. Intus autem ubi nemo uidet, omnes auditores sumus: intus in corde, in mente, ubi uos docet ille, qui uos admonet laudare. Ego enim forinsecus loquor, ille intus excitat. Omnes ergo intus auditores sumus; et omnes et foris et intus in conspectu Dei factores esse debemus. Unde intus factores? Quia qui uiderit mulierem ad concupiscendum eam, iam mechatus est eam in corde suo . Et potest esse mechus, nullo hominum uidente, sed Deo puniente. Quis est ergo intus factor? Qui non ad concupiscendum uidet. Quis est foris factor? Frange panem tuum esurienti . Hoc enim cum fit, uidet et proximus: sed quo animo fit, non uidet nisi Deus. Estote ergo, fratres mei, factores uerbi, et non auditores tantum, fallentes uosmetipsos: non Deum, non eum qui predicat. Ego enim, uel quisquis uobis predicat uerbum, cor uestrum non uidet: quid agatis intus in cogitationibus uestris, iudicare non potest. Quia [1 1Kb] homo non potest, intuetur Deus, cui cor humanum non potest occultari. Ipse uidet quo studio audias, quid cogites, quid teneas, quantum proficias de supplementis suis, quam instanter ores, quemadmodum depreceris Deum ex eo quod non habes, quomodo gratias agas ex eo quod habes: ille nouit qui exacturus est. Nos pecuniam dominicam erogare possumus: ueniet exactor qui dixit, Serue nequam, dares pecuniam meam nummulariis, et ego ueniens cum usuris exigerem.



CAPUT uIII.

8. Auditores uerbi edificantes alii super petram, alii super arenam. Nolite ergo, fratres mei, fallere uosmetipsos, quia uenistis studiose ad audiendum uerbum, si non facitis quod auditis deficiendo. Cogitate si pulchrum est audire, quanto magis facere. Si non audis, auditum negligis, nichil edificas. Si audis et non facis, ruinam edificas. Domini  Christi est de hac re proposita congruentissima similitudo: Qui audit, inquit, uerba mea hec, et facit ea, similabo eum uiro prudenti qui edificat domum suam super petram. Descendit pluuia, uenerunt flumina, flauerunt uenti, et impegerunt in domum illam, et non cecidit. Quare non cecidit? Fundata enim erat super petram. Ergo audire et facere, edificare est super petram. Ipsum enim audire edificare est. Qui autem, inquit, audit uerba mea hec, et non facit ea, similabo eum uiro stulto qui edificat. Et ipse edificat. Quid edificat? Ecce edificat domum suam: sed quia non facit quod audit, et audiendo edificat super arenam. Ergo super arenam, qui audit et non facit, edificat: super petram, qui audit et facit: nec super arenam, nec super petram edificat, qui omnino non audit. uide autem quid sequatur: Descendit pluuia, uenerunt flumina, flauerunt uenti, et impegerunt in domum illam, et cecidit; et facta est ruina eius magna . Spectaculum miserabile!



CAPUT IX.

9. Non audire, quasi non edificare, malum est. Ait ergo aliquis: Quod non sum facturus, quid mihi opus est audire? Audiendo enim, inquit, et non faciendo, ruinam edificabo. Nonne tutius est nichil audire? Ipsam quippe partem Dominus in sua similitudine proposita attingere noluit, sed intelligendam dedit. In hoc enim seculo, pluuia, uenti, flumina non quiescunt. Non edificas super petram, ut ueniant, et non te deiiciant? Non edificas super arenam, ne cum uenerint, domum deiiciant? Ergo sine ullo tecto, quia nichil audis, sic remanebis. uenit pluuia, ueniunt flumina: numquid ideo tutus, quia raperis nudus? Considera ergo, qualem tibi elegeris partem. Non eris, ut putas, non audiendo securus: necesse est te nudUm sine ullo tecto obrui, tolli, submergi. Si ergo malum est super arenam edificare, malum est nichil edificare; restat ut non sit bonum nisi in petra edificare. Malum est ergo non audire: malum est audire et non facere: restat audire et facere. Estote ergo factores uerbi, et non auditores tantum, fallentes uosmetipsos.



CAPUT X.

10. Auditor negligens predicatoris uitia ne causetur. Post hanc exhortationem timeo ne non uerbo erigam, sed desperatione confringam. Fortassis enim aliquis, uel unus, uel duo, uel certe plures, in ista uestra frequenti presentia iudicat me, et dicit: uellem scire, si iste qui mihi loquitur, omnia facit que uel ipse audit, uel ceteris dicit. Huic respondeo: Mihi autem minimum est ut a uobis diiudicer, aut ab humano die. Quoniam et ego ipse ex aliqua parte, quid nunc sim, possum scire; quid cras futurus sim, nescio. Sed tibi de me, o quisquis ita moueris, Dominus securitatem dedit. Si enim facio que dico uel que audio, imitatores mei estote; sicut et ego Christi . Si autem dico, et non facio; Dominum audite: Que dicunt, facite; que autem faciunt, facere nolite. Ergo si bene de me sentis, laudas me: si male sentis, accusas me, sed non excusas te. Quomodo enim te excusabis, si in malum predicatorem ueritatis uerbum Dei tibi dicentem, et sua  mala opera facientem contorqueas accusationem; cum Dominus tuus, redemptor tuus, effusor pretii, aggregans te militie sue, et faciens de seruo suo fratrem suum, non te desinat commonere, et dicat, Que dicunt, facite; que autem faciunt, facere nolite? Dicunt enim, inquit, et non faciunt . Bona dicunt, mala faciunt: tu audi bona, et noli facere mala. Hic respondebis: Quomodo audio bona ab homine malo? Numquid colligunt de spinis uuas   ?



SERMO CLXXX [* 1Kb]  . De uerbis apostoli Iacobi, Ante omnia nolite iurare, etc., cap. u, u\. 12  .



CAPUT PRIMUM.

1. De cauenda iuratione admonitio. Prima lectio que nobis hodie recitata est apostoli Iacobi, oblata nobis est ad disserendum, et quodam modo indicta. Intentos enim uos fecit, admonens ante omnia ne iuretis. Difficilis questio est. Hoc peccatum quem non reum teneat, si iurare peccatum est? Nam periurium peccatum esse, et grande peccatum, nemo dubitat. Sed non ait Apostolus, de cuius lectione tractamus, Ante omnia, fratres mei, nolite periurare; sed, nolite iurare. Precessit etiam ipsius Domini Iesu Christi in Euangelio similis admonitio: Audistis, inquit, quia dictum est antiquis, Non periurabis: ego autem dico uobis, nolite iurare, neque per celum, quia sedes Dei est; neque per terram, quia scabellum est pedum eius; neque per caput tuum iurabis, quia non tibi est potestas facere unum capillum album aut nigrum. Sit autem sermo uester, Est, est; Non, non: si quid amplius est, a malo est . Huic dominice admonitioni memorata Apostoli lectio omnino sic congruit, ut nichil aliud Deus iussisse uideatur: quia nullus alius hoc dixit, quam ille qui per Apostolum dixit: Ante omnia, inquit, fratres mei, nolite iurare, neque per celum, neque per terram, neque aliud quodcumque iuramentum. Sit autem sermo uester, Est, est; Non, non. Nisi quod iste addidit, Ante omnia: ex quo multum fecit intentos, auxitque difficultatem questioni.



CAPUT II.

2. Iuratio licet a Deo usurpata, homini tamen fugienda. Periurium quot modis contingit. Inuenimus enim iurasse sanctos, iurasse primitus ipsum Dominum, in quo non est omnino peccatum. Iurauit Dominus, et non penitebit eum: Tu es sacerdos in eternum, secundum ordinem Melchisedech . Aeternitatem sacerdotii Filio cum iuratione promisit. Habes etiam, Per memetipsum iuro, dicit Dominus . Et illud iuratio est, uiuo ego, dicit Dominus . Quomodo homo per Deum, sic Deus per se ipsum. Non est ergo peccatum  iurare? Durum est hoc dicere [1 1Kb] : et quoniam diximus Deum iurasse, quam blasphemum est hoc dicere? Iurat Deus qui peccatum non habet: non ergo est peccatum iurare; sed magis peccatum est peierare. Fortasse quis dicat non esse proponendum de Domino Deo iurationis exemplum. Deus enim est, et forte illi soli competit iurare, qui non potest peierare. Homines enim falsum iurant, uel cum fallunt, uel cum falluntur. Aut enim putat homo uerum esse quod falsum est, et temere iurat: aut scit uel putat falsum esse, et tamen pro uero iurat, et nichilominus cum scelere iurat. Distant autem ista periuria, que duo commemoraui. Fac illum iurare, qui uerum putat esse, pro quo iurat: uerum putat esse, et tamen falsum est. Non ex animo iste periurat; fallitur, hoc pro uero habet quod falsum est; non pro re falsa sciens iurationem interponit. Da alium qui scit falsum esse, et dicit uerum esse; et iurat tanquam uerum sit, quod scit falsum esse. uidetis quam ista detestanda sit bellua, et de rebus humanis exterminanda? Quis enim hoc fieri uelit? Omnes homines talia detestantur. Fac alium, putat falsum esse, et iurat tanquam uerum sit, et forte uerum est. uerbi gratia, ut intelligatis, Pluit in illo loco? interrogas hominem; et putat non pluisse, et ad negotium ipsius competit, ut dicat, Pluit: sed putat non pluisse; dicitur ei, uere pluit? uere, et iurat: et tamen pluit ibi, sed ille nescit, et putat non pluisse; periurus est. Interest quemadmodum uerbum procedat ex animo. Ream linguam non facit, nisi mens rea. Quis est autem qui non fallatur, etsi noluit fallere? Quis est homo cui non subrepat fallacia? Et tamen iuratio ab ore non discedit, frequentatur: plura sunt plerumque iuramenta, quam uerba. Si discutiat homo quoties iuret per totum diem, quoties se uulneret, quoties gladio lingue se feriat et transfigat, quis in illo locus inuenitur sanus? Quia ergo graue peccatum est peierare, compendium tibi dedit Scriptura, Noli iurare.



CAPUT III.

3. Periculum periurii in iuratione. Quid tibi dicturus sum homo! uerum iura? Ecce uerum iura, non peccas: si uerum iuras, non peccas. Sed homo inter tentationes positus, carne inuolutus, calcans terram sub terra, dum corpus quod corrumpitur aggrauat animam, et deprimit terrena inhabitatio sensum multa cogitantem ; inter ista multa tua cogitata incerta, uolatica, coniecturas humanas, fallacias humanas, quando non subrepit tibi quod falsum est, posito in regione falsitatis? uis ergo longe esse a periurio? Iurare noli. Qui enim iurat, aliquando uerum iurare potest; qui autem non iurat, mendacium iurare nunquam potest. Iuret ergo Deus, qui iurat securus, quem nichil fallit, quem nichil latet, qui omnino fallere ignorat, quia nec falli potest. Cum enim iurat, se adhibet testem. Quomodo tu cum iuras, Deum adhibes testem; sic ipse cum iurat, se testem adhibet. Tu quando illum adhibes testem, forte  supra mendacium tuum, accipis in uanum nomen Domini Dei tui . Ne ergo mendacium iures, noli iurare. Ipsa est angustia. Periurium precipitium. Qui iurat, iuxta est: qui non iurat, longe est. Peccat et grauiter qui falsum iurat: non peccat qui uerum iurat: sed nec ille peccat, qui omnino non iurat. Sed qui non iurat, et non peccat, longe est a peccato: qui autem uerum iurat, non peccat, sed prope est ad peccatum. Fac te ambulare in aliquo loco, ubi a parte dextera spatiosa sit terra, nec usquam angustias patiaris; a sinistra preceps locus est. Ubi eligis ambulare? Super finem terre in labio precipitii, an inde longe? Puto quia inde longe. Sic et qui iurat, in fine ambulat; et ambulat pedibus infirmis, quia humanis. Si offenderis, deorsum is; si lapsus fueris, deorsum is. Et quid te excipit? Periurii pena. Ergo uolebas uerum iurare: audi consilium Dei, Noli iurare.



CAPUT Iu.

4. uerum iurare fas est; non iurare, tutius. Si peccatum esset iuratio, nec in ueteri Lege diceretur, Non periurabis; reddes autem Domino iusiurandum tuum . Non enim peccatum preciperetur nobis. Sed ait tibi Deus tuus, Si iuraueris, non damnabo: si uerum iuraueris, non damnabo. Sed numquid si non iuraueris damnabo? Duo sunt, inquit, que non damno unquam; ueram iurationem, et nullam iurationem: damno autem falsam iurationem. Falsa iuratio exitiosa est, uera iuratio periculosa est, nulla iuratio secura est. Scio esse difficilem questionem, et Charitati uestre fateor, semper illam uitaui. Nunc autem cum die dominico debito reddendi sermonis recitaretur eadem lectio, diuinitus mihi inspiratum [1 1Kb] esse credidi, ut inde tractarem. Hinc me dicere Deus uoluit: hinc uos audire. Obsecro ne contemnatis, obsecro ut cor stabiliatis, lingue mobilitates mutetis. Non frustra est omnino, non uacat quod cum eam, ut dixi, questionem semper deuitare uoluerim, imposita est necessitati mee, ut imponatur et Charitati uestre.



CAPUT u.

5. Iuratio ab Apostolo adhibita. Ut noueritis, uerum iurare non esse peccatum, inuenimus et apostolum Paulum iurasse: Quotidie morior per uestram gloriam, fratres, quam habeo in Christo Iesu Domino nostro . Per uestram gloriam, iuratio est. Non quasi sic ait, Per uestram gloriam morior, quasi uestra gloria me facit mori; quomodo si diceret, Per uenenum mortuus est, per gladium mortuus est, per bestiam mortuus est, per inimicum mortuus est; id est, faciente inimico, faciente gladio, faciente ueneno, et similia: non sic dixit, Per uestram gloriam. Ambiguitatem grecus sermo dissoluit. Inspicitur in Epistola greca, et inuenitur ibi iuratio que non est ambigua, . , ubi dixerit grecus, iurat. Quotidie auditis Grecos, et qui grece nostis, : quando dicit, , iuratio est, Per Deum [2 1Kb] . Ergo nemo dubitet iurasse Apostolum, cum dixit, Per uestram gloriam,  fratres,  quam habeo in Christo Iesu Domino nostro. Est alio loco iuratio prorsus certa et expressa: Testem inuoco super animam meam. Apostolus dicit, Testem Deum inuoco super animam meam, quia parcens uobis nondum ueni Corinthum . Et alio loco ad Galatas: Que autem scribo uobis, ecce coram Deo, quia non mentior .



CAPUT uI.

6. uarii modi iurandi. Intendite, queso, et aduertite: et si non tam plausibilis sermo uobis sit, propter angustias questionis; utilis tamen est, si ad uiscera uestra perueniat. Ecce iurauit Apostolus. Non uos fallant, qui nescio quomodo uolentes ipsas iurationes discernere, uel potius non intelligere, dicunt non esse iurationem, quando dicit homo, Scit Deus, Testis est Deus, Inuoco Deum super animam meam uerum me dicere. Inuocauit, inquit, Deum, testem fecit Deum: numquid iurauit? Qui hec dicunt, nichil aliud uolunt, nisi inuocato Deo teste mentiri. Itane uero, quisquis es praui cordis, et peruersi cordis, si dicas, Per Deum, iuras; si dicas, Testis est Deus, non iuras? Quid est enim, Per Deum; nisi, Testis est Deus? Aut quid est, Testis est Deus; nisi, Per Deum?

7. Iurare quid sit. Quid est autem iurare, nisi ius Deo reddere, quando per Deum iuras; ius saluti tue reddere, quando per salutem tuam iuras; ius filiis tuis reddere, quando per filios tuos iuras? Quod autem ius debemus saluti nostre, filiis nostris, Deo nostro, nisi caritatis, ueritatis, et non falsitatis? Maxime autem per Deum cum fit, ipsa est uera iuratio: quia et cum dicit quisque, Per meam salutem, salutem suam Deo obligat: quando dicit, Per filios meos, oppignerat Deo filios suos, ut hoc ueniat in caput eorum, quod exit de ore ipsius: si uerum, uerum; si falsum, falsum. Cum ergo filios suos, uel caput suum, uel salutem suam quisque in iuratione nominans, quidquid nominat obligat Deo; quanto magis quando peierat per ipsum Deum? Timet enim falsum iurare per filium suum, et non timet falsum iurare per Deum suum? Fortassis hoc dicens in animo suo, Timeo per filium meum falsum iurare, ne moriatur: Deo autem qui non moritur, etsi falsum per eum iuretur, quid mali contingit? Bene quidem dicis, nichil mali contingit Deo, quando falsum iuras per Deum: sed contingit mali multum tibi, qui fallis proximum, cui testem adhibes Deum. Si aliquid teste filio tuo faceres, et amico uel proximo tuo uel cuilibet homini diceres, Non feci, et tangeres filio tuo caput, quo teste fecisti, et diceres, Per huius salutem, quia non feci: exclamaret forte filius tuus sub paterna manu tremens, nec tamen paternam manum, sed diuinam tremens, Noli pater, non tibi uilis sit salus mea; Deum super me inuocasti, ego te uidi, fecisti, noli peierare: te quidem habeo genitorem, sed plus et tuum et meum timeo Creatorem.



CAPUT uII.

8. Periurium anime mortiferum. uita corporis anima, uita anime Deus. Sed quia Deus, quando per eum iuras, non tibi dicit, Ego te uidi, noli  iurare, fecisti: sed times ne te iste occidat, tu te ante occidis: quia ergo non dicit, Ego te uidi, putas quia non uidit? Et ubi est quod dicit: Tacui, tacui; numquid semper tacebo ? Et tamen plerumque dicit, Ego te uidi: sed aliter quando uindicat in periurum. Sed non in omnes uindicat: ideo homines edificantur ad exemplum [1 1Kb] . Ego scio, ille mihi falsum iurauit, et uiuit. Ille tibi falsum iurauit, et uiuit? Falsum iurauit, et uiuit: ille falsum iurauit. Tu falleris [2 1Kb] . Si tu oculos haberes unde mortem huius uideres, si et tu in eo quod est mori, et non mori, non fallereris, uideres huius mortem. Et modo intende Scripturam; et ibi inuenies iacentem, quem putas uiuentem. Quia pedibus ambulat, quia manibus contrectat, quia oculis uidet, et audit auribus, officiis ceteris membrorum satis utitur, uiuentem putas. uiuit, sed corpus eius: mortua est autem anima eius, mortuum est quod melius est eius. uiuit habitaculum, mortuus est habitator. Quomodo, inquies, cum uiuat corpus, mortua est anima; cum corpus non uiueret, nisi uiuificatum ab anima? Quomodo ergo mortua est anima, de qua uiuit corpus? Audi ergo, et disce: corpus hominis creatura Dei est, et anima hominis creatura Dei est. De anima Deus uiuificat carnem; ipsam item animam uiuificat de se ipso, non de se ipsa. uita ergo corporis anima est; uita ergo anime Deus est. Moritur corpus, cum recedit anima: moritur ergo anima, si recedit Deus. Recedit anima, cum corpus percutitur gladio: et putas quia non recedit Deus, cum ipsa anima feritur periurio? uis uidere quia mortuus est, de quo loqueris? Lege Scripturam: Os quod mentitur, occidit animam . Sed tu presentem Deum ultorem putas, si ille qui te iuratione falsa deceperit, continuo exspiret. Si expiret ante oculos tuos, exspirauit caro ipsius. Quid est, exspirauit caro ipsius? Spiritum quo uiuificabatur, eiecit. Hoc est, exspirauit excluso spiritu, quo uiuebat caro. Peierauit, exclusit spiritum quo uiuebat anima. Exspirauit, sed nescis; exspirauit, sed non uides. Carnem enim iacentem sine anima uides, animam miseram sine Deo uidere non potes. Crede ergo, adhibe oculos fidei. Nemo periurus impunitus; prorsus nemo, cum illo est pena sua. Si haberet in cubiculo suo tortorem carnis, punitus esset: habet in secreto cordis sui tortorem conscientie sue, et impunitus uocatur? Et tamen quid dicis? uiuit, gaudet, luxuriatur qui mihi mendacium iurauit: quid est, quod me mittis ad inuisibilia? Quia et ipse Deus, per quem iurauit, inuisibilis est. Iurauit per inuisibilem, feritur pena inuisibili. Sed uiuit, inquit, et quodam modo scatet et bullit luxuriis. Si hoc ita est, quod scatet luxuriis, quod bullit luxuriis, uermes sunt anime mortue. Denique omnis homo prudens, qui tales luxuriantes periuros attendit, sano cordis olfactu, auertit se, non uult uidere, non uult audire. Unde se ista sanitas auertit, nisi quia putet anima mortua?



CAPUT uIII.


9. Cur dicitur a iuratione ante omnia abstinendum. Breuiter ergo audite, fratres mei, concludam sermonem, figens in cordibus uestris curam salubrem: Ante omnia nolite iurare. Quare, Ante omnia? Si magnum est facinus peierare, nulla autem culpa est uerum iurare, quare, Ante omnia nolite iurare? Debuit enim dicere, Ante omnia nolite peierare. Ante omnia, inquit, nolite iurare. Iurare enim peius est, quam furari? Iurare peius est, quam adulterare? Non dico falsum iurare; iurare dico: iurare peius est, quam hominem occidere? Absit. Hominem occidere, adulterare, furari, peccatum est: iurare non est peccatum; sed falsum iurare, peccatum est. Quare ergo, Ante omnia? Isto uerbo quod ait, Ante omnia, cautos nos fecit aduersus linguam nostram. Ante omnia, ait, ut attendatis pre ceteris, ut uigiletis ne subrepat uobis consuetudo iurandi. Tanquam in specula ita te posuit contra te: Ante omnia, leuauit te super cetera, unde te attendas. Considerat enim te iurare, Per Deum, per Christum occido illum: et hec quoties per diem, quoties per horam? Non aperis os, nisi ad talem iurationem. Nolles ut diceret tibi, Ante omnia, ut te aduersus consuetudinem intentissimum redderet, ut omnia tua inspiceres, omnes motus lingue tue diligentissime custodires, esses custos male consuetudinis tue, ad eam constringendam? Audi, Ante omnia. Dormiebas, pungo, Ante omnia, spinas admoueo. Quid est, Ante omnia? Ante omnia uigila, ante omnia intentus esto.



CAPUT IX.

10. Iurandi consuetudini aliquando obnoxius Augustinus. Iuratio qua conditione adhibenda. Iurauimus et nos passim, habuimus istam teterrimam consuetudinem et mortiferam. Dico Charitati uestre: ex quo Deo seruire cepimus, et quantum malum sit in periurio uidimus, timuimus uehementer, et ueternosissimam consuetudinem timore frenauimus. Frenata restringitur, restricta languescit, languescens emoritur, et male consuetudini bona succedit. Denique non uobis dicimus, non nos iurare. Si enim hoc dicimus, mentimur. Quantum ad me pertinet, iuro; sed quantum mihi uidetur, magna necessitate compulsus. Cum uidero non mihi credi nisi faciam, et ei qui mihi non credit non expedire quod non credit, hac perpensa ratione et consideratione librata, cum magno timore dico, Coram Deo; aut, Testis est Deus; aut, Scit Christus sic esse in animo meo: et uideo quia plus est, id est, quia amplius est quam Est, est; Non, non: sed quod amplius est, a malo est; et si non a malo iurantis, a malo est non credentis. Denique non ait, Si amplius facit, malus est: et, Sit in ore uestro, Est, est; Non, non; si quis amplius facit, malus est: sed, Sit in ore uestro, Est, est; Non, non: quod autem amplius est, a malo est . Sed quere cuius. Sed tamen aliud habet humana pessima consuetudo. Et cum tibi creditur, iuras; et cum nemo exigit, iuras; et horrentibus hominibus iuras; non taces iurando, uix es sanus non periurando. Nisi forte putatis, fratres, quia si sciret apostolus Paulus credere sibi Galatas, adderet  iurationem et diceret, Que autem scribo uobis, ecce coram Deo, quia non mentior . uidebat ibi eos qui credebant; uidebat et alios qui non credebant. Ergo noli dicere, Non iuro, si forte exigitur. A malo est enim quod facis; sed illius qui exigit. Nam tu quomodo te purges non habes, quomodo satisfacias negotio quod instat, non inuenis. Sed aliud est, cum exigitur iuratio; aliud, cum offertur: et hoc ipsum quod offertur, aliud cum offertur non credenti; aliud cum uentilatur et credenti.



CAPUT X.

11. Iuramentum ab alio exigens, quomodo peccet. Tene ergo linguam et consuetudinem, quantum potes: non quomodo quidam, quando illis dicitur, uerum dicis? non credo. Non fecisti? non credo: Deus iudicet, iura mihi. Et ipse qui exigit iurationem, multum interest si nescit illum falsum iuraturum, an scit. Si enim nescit, et ideo dicit, Iura mihi, ut fides ei fiat; non audeo dicere non esse peccatum, tamen humana tentatio est. Si autem scit eum fecisse, nouit fecisse, uidit fecisse, et cogit iurare, homicida est. Ille enim suo periurio se perimit: sed iste manum interficientis et expressit et pressit. Cum uero aliquis sceleratus fur audit, Iura si non tulisti, iura si non fecisti, ab eo qui nescit an fecit: ille tunc, Christiano non licet iurare; quando ab illo exigitur iusiurandum, non licet iurare; Christianus sum, non mihi licet. Capta talem, auerte te ab illo, dissimula a negotio de quo loquebaris; misce alias fabulas, et inuenies eum millies iurantem, qui semel iurare noluit. Istam ergo consuetudinem quotidianam, crebram, sine causa, nullo extorquente, nullo de tuis uerbis dubitante iurandi, auertite a uobis, amputate a linguis uestris, circumcidite ab ore uestro.



CAPUT XI.

12. Iurandi consuetudini operosius resistendum. Sed consuetudo est, solet dici. Solet dici, quando non dico. Hoc est, Ante omnia. Quid est, Ante omnia? Pre ceteris cautus esto, plus ad hoc intentus esto, quam ad alia. Maior consuetudo maiorem intentionem flagitat, non rei leuis consuetudo. Si de manu aliquid faceres, facilius manui tue imperares ne faceret; si pedibus aliquo eundum esset, pigritia retardante excitares te ut surgeres, et ires. Lingua facilitatem habet motus, in udo posita est, facile in lubrico labitur. Quanto illa citius et facilius mouetur, tanto tu aduersus illam fixus esto. Domabis, si uigilabis; uigilabis, si timebis; timebis, si christianum te esse cogitaueris. Nam tantum mali habet iuratio, ut qui lapides colunt, timeant falsum iurare per lapides: tu non times Deum presentem, Deum uiuentem, Deum scientem, Deum manentem, Deum in contemptorem uindicantem? Claudit ille templum super lapidem, et it ad domum suam: ipse super deum suum clausit, et tamen quando illi dicitur, Iura per Iouem, presentis oculos timet.



CAPUT XII.

13. Falsum iurare per idola, periurium est. Et ecce dico Charitati uestre, et qui per lapidem falsum iurat, periurus est. Unde hoc dico? Quia multi et in hoc falluntur, et putant, quia nichil est per quod iurant, non se crimine teneri periurii.  Prorsus periurus es, quia per id quod sanctum putas, falsum iuras. Sed ego illud [1 1Kb] sanctum non puto. Sanctum putat cui iuras. Non enim quando iuras, tibi iuras, aut lapidi iuras; sed proximo iuras. Homini iuras ante lapidem: sed numquid non ante Deum? Non te audit lapis loquentem: sed punit te Deus fallentem.

14. Iurandi consuetudo quomodo conuellitur. Ante omnia ergo, fratres mei, obsecro uos, ne sine causa me Deus hec loqui compulerit. Dico enim ante ipsum quod dixi, sepe me istam questionem deuitasse: timui ne monendo et precipiendo plus reos facerem non audituros: hodie autem plus timui ne loqui recusarem, quod loqui iuberer. Quasi uero paruus sit fructus sudoris huius mei, si omnes qui mihi acclamauerunt, clament et contra se, ne falsum iurent aduersum se: si tot homines qui me attentissime audierunt, attenti sint aduersus consuetudinem suam, et admoneant se hodie, cum ad domos suas uenerint, cum consuetudinem suam lapsu lingue repetiuerint; admoneat proximus proximum: Hoc est quod hodie audiuimus, hoc est quod obstricti sumus. Non fiat hodie, certe cum recens sermo est, Expertus loquor: non fiat hodie, pigrius fit cras. Si et cras factum non fuerit, minus laborat qui custodit; adiuuatur enim consuetudine superioris diei. Triduo moritur pestis de qua laboramus: et gaudebimus de fructu uestro; quia magno bono abundabitis, si tam magno malo carebitis. Conuersi ad Dominum, etc.



SERMO CLXXXI [* 1Kb]  . De uerbis Epistole I Ioannis, cap. I, 8, 9, Si dixerimus quia peccatum non habemus, nos ipsos seducimus, et ueritas in nobis non est. Contra Pelagianos.



CAPUT PRIMUM.

1. Nemo hic uiuit sine peccato. Beatissimus Ioannes apostolus salubriter et ueraciter scribens, inter cetera ait: Si dixerimus quia peccatum non habemus, nos ipsos seducimus, et ueritas in nobis non est. Si autem confessi fuerimus peccata nostra, fidelis est et iustus, qui dimittat nobis peccata, et mundet nos ab omni iniquitate. His uerbis docuit beatus Ioannes, imo ipse Dominus iehsu non se tacens per Ioannem, neminem in ista carne, in isto corruptibili corpore, in ista terra, in isto maligno seculo, in ista uita tentationibus plena, neminem hic uiuere sine peccato. Absoluta sententia est, nec expositore indiget: Si dixerimus quia peccatum non habemus. Quis est enim qui non habet peccatum? Sicut Scriptura dicit, Nec infans cuius est uita diei unius super terram . Talis paruulus peccatum non fecit, sed de parentibus traxit. Ergo nullo modo quisquam potest dicere, non se habuisse peccatum. Sed accessit per fidem ad lauacrum regenerationis homo fidelis, et omnia dimissa sunt ei; iam sub gratia uiuit, in fide uiuit, membrum Christi factus est, templum Dei factus est: et tamen sic quomodo membrum  Christi et templum Dei factus est, si dixerit se non habere peccatum, seipsum seducit, et ueritas in eo non est; prorsus mentitur, si dicat, Iustus sum.



CAPUT II.

2. Pelagianorum error, iustos hic sine peccato reperiri. Argumentum Pelagianorum. Sunt autem quidam inflati utres, spiritu elationis pleni, non magnitudine ingentes, sed superbie morbo tumentes, ut dicere audeant, inueniri homines absque peccato. Dicunt ergo, iustos prorsus in hac uita nullum habere peccatum. Heretici autem sunt Pelagiani, iidemque Celestiani, qui hoc dicunt. Et cum responsum illis fuerit, Quid est quod dicitis? Ergo uiuit hic homo sine peccato, et non habet omnino ullum peccatum, nec facto, nec uerbo, nec cogitatione? Respondent de illo superbie uento, quo pleni sunt: quem uentum utinam finirent, reflarentur et tacerent, id est, humiles fierent, non elati: respondent, inquam, Prorsus isti homines sancti, fideles Dei, nec facto, nec uerbo, nec cogitatione possunt ullum habere peccatum. Et cum eis dicitur, Qui sunt isti iusti, qui sine peccato sunt? respondent et dicunt, Tota Ecclesia. Mirari potuissem, si inuenirem unum, duos, tres, decem, quot querebat Abraham. Abraham enim a quinquaginta usque ad decem descendit : tu, heretice, respondes, et dicis mihi totam Ecclesiam. Unde hoc probas? Probo, inquis. Proba, rogo te. Magnum enim mihi gaudium affers, si docere potueris, totam prorsus Ecclesiam in singulis quibusque fidelibus suis nullum habere peccatum. Probo, inquis. Dic unde? Apostolus loquitur. Quid loquitur Apostolus? Christus, inquit, dilexit Ecclesiam. Audio, et Apostoli uerba esse cognosco. Mundans eam lauacro aque in uerbo, ut exhiberet sibi gloriosam Ecclesiam, non habentem maculam aut rugam, aut aliquid huiusmodi . Audiuimus de nube magna tonitrua. Nubes enim Dei Apostolus. uerba ista sonuerunt, et tremere nos fecerunt.



CAPUT III.

3. Refutantur ab ipsorum de se ipsis professione. Heretici extra Ecclesiam sunt. Sed dicite nobis, antequam queramus quomodo ista uerba Apostolus dixerit; dicite, inquam, nobis, utrum uos iusti estis, an non. Respondent, Iusti sumus. Ergo non habetis peccatum? Per omnes dies, per omnes noctes nichil mali facitis, nichil mali dicitis, nichil mali cogitatis? Non audent dicere, Nihil. Sed quid respondent? Nos quidem peccatores sumus; sed de sanctis loquimur, non de nobis. Hoc uos interrogo: Christiani estis? Non dico, Iusti estis? Christiani estis? Non audent negare: Christiani, inquiunt, sumus. Fideles ergo estis? Baptizati estis? Baptizati, inquiunt, sumus. Dimissa sunt uobis cuncta peccata? Dimissa, inquiunt. Quomodo ergo estis peccatores? Sufficit mihi unde uos repellam. uos christiani estis, baptizati estis, fideles estis, membra Ecclesie estis, et habetis maculas et rugas? Quomodo ergo est Ecclesia isto tempore sine macula et ruga, cum uos sitis ruga eius et macula? Aut si non uultis esse Ecclesiam, nisi eam que sine macula et ruga est, cum rugis uestris et maculis precidite uos a membris eius,  precidite uos a corpore eius. Sed quid adhuc dicam ut se ab Ecclesia segregent, cum hoc iam fecerint? Heretici enim sunt, iam foris sunt: cum tota munditia sua foris remanserunt. Redite, et audite; audite, et credite.

4. Mendax humilitas Pelagianorum. Forte dicturi estis, in corde uestro tumido et inflato: Numquid potuimus dicere quia iusti sumus? Necesse utique erat propter humilitatem, ut diceremus nos peccatores esse. Propter humilitatem ergo mentiris? Iustus es, sine peccato es: sed propter humilitatem dicis te peccatorem. Quomodo te accipiam tanquam christianum in alterum testem, quem contra te ipsum teneo falsum testem? Iustus es, sine peccato es, et dicis te habere peccatum. Testis ergo falsus es contra te. Non accipit Deus mendacem humilitatem tuam. Inspice uitam tuam, uide conscientiam tuam. Ergo iustus es, sed non potes nisi dicere te peccatorem? Audi Ioannem; ipse tibi repetit quod etiam superius ueraciter dixit: Si dixerimus, inquit, quia peccatum non habemus, nos ipsos seducimus, et ueritas in nobis non est. Tu non habes peccatum, et dicis te habere peccatum; ueritas in te non est. Quia non dixit Ioannes, Si dixerimus quia peccatum non habemus, humilitas in nobis non est: sed dixit, nos ipsos seducimus, et ueritas in nobis non est. Ergo mentimur, si dixerimus nos non habere peccatum. Si mendacium timuit Ioannes, tu mendacium non times, ut cum sis iustus, dicas te esse peccatorem? Quomodo ergo te accipiam ad alienam causam testem, qui in causa tua mentiris? Sanctos reos constituis, dum contra te falsum testimonium dicis. Quid facturus es alteri, qui te infamas? Quomodo alter tuam calumniam deuitabit, quando te tue lingue mendacio reum facis?



CAPUT Iu.

5. Mendacium specie humilitatis, peccatum est. Iterum te interrogo alio modo: Iustus es, aut peccator? Respondes, Peccator. Mentiris, quia non quod te esse corde credis, hoc ore dicis. Ergo et si non eras peccator, esse incipies dum mentiris. Dicis enim: Humilitatis causa nos dicimus peccatores esse; nam Deus uidet quia iusti sumus. Cum ergo humilitatis causa mentiris, si non eras peccator antequam mentireris, mentiendo efficeris quod euitaueras. ueritas in te non est, nisi te ita dixeris peccatorem, ut etiam esse cognoscas. ueritas autem ipsa est, ut quod es dicas. Nam quomodo est humilitas, ubi regnat falsitas?

6. Ecclesiam hic non esse sine peccato, liquet ex dominica oratione. Postremo omittamus Ioannis uerba: ecce in corpore Ecclesie, quam dicis non habere maculam aut rugam aut aliquid eiusmodi, et esse sine peccato, ecce ueniet hora orationis, oratura est tota Ecclesia: et tu quidem foris es; ueni ad orationem dominicam, ueni ad trutinam, ueni, dic, Pater noster, qui es in celis. Sequere: Sanctificetur nomen tuum. ueniat regnum tuum. Fiat uoluntas tua, sicut in celo, et in terra. Panem nostrum quotidianum da nobis hodie. Sequere, et die: Dimitte nobis debita nostra. Responde, heretice, que sunt  debita tua? An forte pecuniam mutuam a Deo accepisti? Non, inquit. Non te ego amplius interrogabo de hoc: ipse enim Dominus expositurus est, que sint debita que nobis petimus relaxari. Dicamus ergo sequentia: Sicut et nos dimittimus debitoribus nostris. Exponat hoc Dominus: Si enim dimiseritis hominibus peccata , dimittet uobis et Pater uester peccata uestra. Redi ergo, heretice, ad orationem, si obsurduisti contra ueram fidei rationem. Dimitte nobis debita nostra, dicis, an non dicis? Si non dicis, etsi presens fueris corpore, foris tamen es ab Ecclesia. Ecclesie enim oratio est, uox est de magisterio Domini ueniens. Ipse dixit, Sic orate : discipulis dixit, Sic orate [1 1Kb] : discipulis dixit, Apostolis dixit, et nobis qualescumque agniculi sumus dixit; arietibus gregis dixit, Sic orate. uidete quis dixerit, et quibus dixerit. ueritas discipulis, Pastor pastorum arietibus: Sic orate, Dimitte nobis debita nostra, sicut et nos dimittimus debitoribus nostris. Rex militibus, Dominus seruis, Christus Apostolis, ueritas hominibus loquebatur, sublimitas humilibus loquebatur. Scio quid in uobis agatur: ego uos appendo, ego de trutina mea renuntio, prorsus dico quid in uobis agitur. Hoc enim ego plus quam uos scio. Dicite, Dimitte nobis debita nostra, sicut et nos dimittimus debitoribus nostris.



CAPUT u.

7. Tota Ecclesia hic petit sibi dimitti peccata. Hic agitur ut Ecclesia in celis sit sine macula et ruga. Interrogo te, homo iuste, sancte, homo sine macula et ruga; interrogo te, inquam: Oratio ista Ecclesie est [2 1Kb] , fidelium est, an catechumenorum? Certe utique regeneratorum est, id est, baptizatorum: postremo, quod totum superat, filiorum est. Nam si non est filiorum, qua fronte dicitur, Pater noster, qui es in celis? Ubi ergo estis, o iusti et sancti? In membris Ecclesie huius estis, an non estis? Ibi eratis, sed iam non estis ibi. Et utinam iam precisi accepta ratione audiant et credant. Ergo si tota Ecclesia dicit, Dimitte nobis debita nostra, reprobus est qui hoc non dicit. Et nos quidem cum dicimus, debita nostra, quousque id quod petimus accipiamus, reprobi sumus, quia peccatores sumus: sed quod uos non facitis, nos faciendo, id est peccata nostra confitendo, mundamur; si tamen faciamus quod dicimus, Sicut et nos dimittimus debitoribus nostris. Ubi es ergo, heretice Pelagiane uel Celestiane? Ecce tota Ecclesia dicit, Dimitte nobis debita nostra. Habet ergo maculas et rugas. Sed confessione ruga extenditur, confessione macula abluitur. Stat Ecclesia in oratione, ut mundetur confessione: et quamdiu hic uiuitur, sic stat. Et cum de corpore exierit unusquisque, dimittuntur ei omnia, que talia habebat [3 1Kb] ut dimitterentur debita; quia et quotidianis precibus dimittuntur: et tunc  exit mundatus, et thesaurizatur Ecclesia in thesauros Domini aurum purum; ac per hoc in thesauros Domini Ecclesia est sine macula et ruga. Et si ibi sine macula et ruga est, hic quid orandum est? Ut uenia percipiatur. Qui dat ueniam, maculam extergit: qui ignoscit, rugam extendit. Et ubi extenditur ruga nostra? Tanquam in tendicula magni fullonis, in cruce Christi. In ipsa enim cruce, id est, in ipsa tendicula pro nobis sanguinem fudit. Et nostis fideles quale testimonium perhibeatis sanguini quem accepistis. Certe enim dicitis, Amen. Nostis qui sit sanguis qui pro multis effusus est in remissionem peccatorum. Ecce quomodo fit Ecclesia sine macula et ruga, tanquam bene mundata in tendicula crucis extenditur: sed hic omnino potest id agi [1 1Kb] . Exhibet sibi Ecclesiam gloriosam Dominus, non habentem maculam aut rugam. Agit hoc et hic, exhibet ibi. Hoc enim agit, ut non habeamus maculam aut rugam. Magnus est qui agit [2 1Kb] , bene curat, doctissimus artifex est. Extendit in ligno, et facit nos sine ruga, quos abluendo fecerat sine macula. Ipse qui uenit sine macula et sine ruga, extensus est in tendicula; sed propter nos, non propter se, ut nos faceret sine macula et ruga. Rogemus ergo eum ut faciat, et postquam fecerit, ad horrea nos ducat, ibique nos reponat, ubi pressorium non erit.



CAPUT uI.

8. Remedia peccatorum sine quibus uiui non potest.---Mortifera non facit bone fidei et bone spei Christianus. Conditio qua nobis relaxantur quotidiana peccata. Tu ergo qui loquebaris, sine macula et ruga es? Quid hic facis in Ecclesia, que dicit, Dimitte nobis debita nostra? Debita se habere confitetur, que relaxentur. Qui non confitentur, non ideo non habent: sed ideo eis non relaxabuntur. Confessio nos sanat, et uita cauta, uita humilis, oratio cum fide, contritio cordis, lacryme non ficte de uena cordis profluentes, ut dimittantur nobis peccata, sine quibus esse non possumus. Confessio, inquam, nos sanat, dicente apostolo Ioanne, Si confiteamur peccata nostra, fidelis est et iustus, ut dimittat nobis peccata, et mundet nos ab omni iniquitate. Non autem, quia dico quod non possumus hic esse sine peccato, homicidia facere debemus, aut adulteria, uel cetera mortifera peccata, que uno ictu perimunt. Talia non facit bone fidei et bone spei christianus: sed illa sola, que quotidiano orationis penicillo tergantur. Humiles et deuoti dicamus quotidie, Dimitte nobis debita nostra: sed si faciamus quod sequitur, Sicut et nos dimittimus debitoribus nostris. Sponsio hec cum Deo, uera sponsio et fixa conditio est. Tu homo es, et habes debitorem, et debitor etiam tu es. Accedis ad Deum, qui habet debitores, et debitor non est, ut postules tibi debita relaxari. Sed hoc tibi dicit: Ego debita non habeo, tu habes debita; debes enim mihi: sed etiam frater tuus debet tibi. Debitor  meus es, habes et tu debitorem. Debitor meus es, quia peccasti in me: habes debitorem fratrem, quia peccauit in te. Quod feceris cum debitore tuo, facio et ego cum meo: id est, si dimittis, dimitto; si tenes, teneo. Tu contra te tenes, qui alteri non dimittis. Nemo ergo dicat se esse sine peccato: sed non tamen ideo debemus amare peccatum. Oderimus ea [1 1Kb] , fratres; etsi non sumus sine peccatis, oderimus tamen ea: et maxime a criminibus nos abstineamus; abstineamus, quantum possumus, a leuibus peccatis. Ego, ait, nescio quis, non habeo peccata. Se ipsum decipit, et ueritas in eo non est. Prorsus oremus, ut Deus dimittat: sed faciamus quod dicitur, dimittamus et nos debitoribus nostris. Cum dimittimus, et dimittitur nobis. Quotidie dicimus hoc, et quotidie facimus, et quotidie fit in nobis. Non hic sumus sine peccato, sed exibimus hinc sine peccato.



SERMO CLXXXII [* 1Kb]  . De uerbis Epistole I Ioannis, cap. Iu, 1-3, Charissimi, nolite omni spiritui credere; sed probate spiritus, si ex Deo sunt, etc. Contra Manicheos  .



CAPUT PRIMUM.

1. Non cuilibet spiritui credendum. Quando Ioannes apostolus legebatur, audiuimus loquentem per eum Spiritum sanctum, et dicentem: Charissimi, nolite omni spiritui credere; sed probate spiritus, si ex Deo sunt. Repeto, quia necessarium est ut repetam, et hoc mentibus uestris, quantum Dominus adiuuat, uehementer inculcem. Charissimi, nolite omni spiritui credere; sed probate spiritus, si ex Deo sunt. Quoniam multi pseudoprophete prodierunt in hunc mundum. Precepit Spiritus sanctus, ne omni spiritui credamus: et causam cur hoc preceperit, dixit. Que illa causa est? Quoniam multi, inquit, pseudoprophete prodierunt in hunc mundum. Quisquis ergo ista precepta contempserit, et omni spiritui credendum putauerit, necesse est incurrat in pseudoprophetas, et quod peius est, blasphemet ueros Prophetas.



CAPUT II.

2. Ex Deo non est, qui negat Christum in carne uenisse. Hic iam ex isto precepto homo cautus effectus dicturus est mihi: Audiui, teneo, obtemperare desidero, quia et ego in pseudoprophetas nolo incurrere. Quis enim hoc uelit, a mendacibus decipi? Siquidem pseudopropheta est mendax propheta. Da mihi hominem religiosum, non uult fallere: da mihi hominem impium, sacrilegum, fallere uult, falli non uult. Cum ergo nolint fallere boni, falli autem nec boni uelint nec mali, quis est qui in pseudoprophetam uelit incurrere? uerba dico consulentis me: sed utique in pseudoprophetam nemo nisi inuitus incurrit. Audiui preceptum Ioannis, imo Domini per Ioannem, Nolite omni spiritui credere. Ecce accipio, ita uolo. Addit, et dicit, Sed probate spiritus, si ex  Deo sunt. Unde probo? Probare uellem, si errare non possem. Certe nisi probauero spiritus qui ex Deo sunt, incurram necesse est in spiritus qui ex Deo non sunt, et ex hoc seducar a pseudoprophetis. Quid agam? Quomodo obseruem? O si sanctus Ioannes, quomodo nobis dixit, Nolite omni spiritui credere, sed probate spiritus, si ex Deo sunt; dicere dignaretur, quomodo probentur spiritus qui ex Deo sunt! Noli esse sollicitus, et hoc audi. Hinc cognoscitur spiritus Dei: hoc certe exspectabas audire, ut probares spiritus qui ex Deo sunt. Hinc cognoscitur spiritus Dei: Ioannes dixit, non ego: hoc sequitur in lectione quam tracto. Cum enim nos propterea faceret sollicitos et cautos, ne omni spiritui credamus, sed probemus spiritus qui ex Deo sunt, quia multi pseudoprophete prodierunt in hunc mundum; continuo uidit quid desideraremus, occurrit exspectationi, iniecit oculum tacite cogitationi. Gratias Deo, quia et hoc per illum loqui dignatus est. Hinc cognoscitur spiritus Dei.

Eia audite; audite, intelligite, discernite; inherete ueritati, resistite falsitati. Hinc cognoscitur spiritus Dei. Unde, rogo te? Hoc est quod audire cupiebam. Omnis spiritus qui confitetur Iesum Christum in carne uenisse, ex Deo est: et omnis spiritus qui non confitetur Iesum Christum in carne uenisse, ex Deo non est . Interim ergo, karissimi, repellite ab auribus uestris omnem disputatorem, predicatorem, scriptorem, susurratorem, qui negat Iesum Christum in carne uenisse. Ergo repellite Manicheos a domibus, ab auribus, a cordibus uestris. Manichei enim Christum in carne uenisse apertissime negant. Spiritus ergo illorum non sunt ex Deo.

3. Manicheorum in ipso loco Ioannis insidie. Error de duabus naturis. Hic uideo unde uelit lupus obrepere; agnosco, et quantum ualeo, deuitandum esse demonstro. Hinc, in eo quod dixi, uel potius ab Apostolo dictum commemoraui; quia Omnis spiritus qui negat Iesum Christum in carne uenisse, ex Deo non est; insidiatur Manicheus in hoc uerbo, et dicit mihi: Ecce spiritus qui negat Iesum Christum in carne uenisse, ex Deo non est; unde est ergo? Si ex Deo non est, inquit, unde est? Numquid enim potest esse, nisi aliunde? Si ergo, inquit, ex Deo non est, et aliunde est, uides esse duas naturas. Inuenimus lupum: retia salubria tendamus, uenemur, capiamus, captum trucidemus. Trucidemus plane; moriatur error, uiuat homo. Ecce in eo quod dixi, Capiamus, trucidemus; moriatur error, uiuat homo; ibi soluitur questio. Sed recolite quod proposui, ne obliti questionem, non intelligatis solutionem. Omnis spiritus qui non confitetur Iesum Christum in carne uenisse, ex Deo non est.



CAPUT III.

Et Manicheus continuo: Et unde est? Si ex Deo non est, aliunde est. Si aliunde est, docui [1 1Kb] duas esse naturas. Hanc questionem tenete, et mentes ad illa mea uerba reuocate, ubi dixi, Capiamus, trucidemus; moriatur error, uiuat homo. Error non est ex Deo, homo ex Deo est. Redite ad  questionem: Omnis spiritus qui non confitetur Iesum in carne uenisse, ex Deo non est. Dico et ego, Omnia per ipsum facta sunt . Omnis spiritus laudet Dominum . Sed si non omnis spiritus ex Deo est, quomodo spiritus qui ex Deo non est laudat Dominum? Prorsus omnis spiritus laudet Dominum. Utrumque uideo, languidum intelligo; uitium sanetur, natura liberetur. uitium natura non est, sed nature inimicum est. Sana unde langues, remanet unde laudes. Medicina uitia persequitur, non naturam. Omnis spiritus qui non confitetur Iesum Christum in carne uenisse, ex Deo non est. In quantum non confitetur Christum in carne uenisse, in tantum ex Deo non est; quia iste error qui non confitetur Christum in carne uenisse, ex Deo non est. Fratres, quid est quod renascimur? Si bene nati sumus, quid est quod renascimur? Natura que corrupta fuerat, reparatur; natura que lapsa fuerat, erigitur; natura que deformis iacebat, gratia reformatur. Solus enim Creator, Pater, Filius et Spiritus sanctus; trina unitas, una trinitas; sola illa natura immutabilis, incommutabilis, nec defectui, nec profectui obnoxia, nec cadit, ut minus sit; nec transcendit, ut plus sit; perfecta, sempiterna, omni modo immutabilis, sola illa natura. Creatura uero bona, sed Creatori impar ualde. uis adherere diabolo desertori, si equare contendis condita Conditori [1 1Kb] .



CAPUT Iu.

4. Manicheorum error, animam esse partem Dei, confutatur. Agnoscat anima conditionem suam: non est Deus. Cum se anima putat Deum, offendit Deum: non inuenit saluatorem, sed inuenit damnatorem. Quoniam Deus quando animas malas damnat, non se damnat: si autem anima hoc est quod Deus, se damnat. Demus honorem Deo nostro, fratres, cui clamamus, Libera nos a malo . Et si susurret [2 1Kb] tibi, ut in oratione inuenias tentationem, et dicat tibi, Quid est quod clamasti, Libera nos a malo? Certe non est malum? Responde illi: Ego sum malus; et si liberauerit me a malo, ero de malo bonus: liberet me a me, ne incurram in te. Hoc dic Manicheo: Si Deus liberauerit me a me, non incurram in te: quia si Deus liberauerit me a me malo, ero bonus; si bonus ero, sapiens ero; si sapiens ero, non errabo; si non errabo, a te decipi non potero. Liberet ergo Deus me a me, et non incurro in te. Meum est enim uitium, ut errem et credam tibi: quoniam anima mea impleta est illusionibus . Non sum mihi ipse lumen: nam si essem, nunquam errassem. Ideo pars Dei non sum, quia substantia Dei, natura Dei, errare non potest: ego autem erro; nam et tu ipse confiteris, sapientem te dicis, ab errore me liberare conaris. Unde ergo erro, si natura Dei sum? Erubesce, da honorem Deo. Ego dico quia multum adhuc erras: sed sicut tu ipse confiteris, erraueras. Errauerat ergo natura Dei? Ierat in immunditiam natura Dei? Adulteria committebat natura Dei? Stupra illicita faciebat natura Dei? Ceca nesciebat qua iret  natura Dei? Facinoribus et flagitiis obruebatur natura Dei? Erubesce, da honorem Deo.



CAPUT u.

5. Lumen sibi esse homo non potest. Mala non ex natura, sed ex uitio nature. Lumen tibi esse non potes; non potes, non potes [1 1Kb] . Erat lumen uerum. In comparatione Ioannis dictum est, Erat lumen uerum. Numquid non et Ioannes lucerna? Ille erat lucerna ardens et lucens, Dominus dixit . Numquid lucerna lumen non est? Sed erat lumen uerum. Lucerna et accendi potest, et exstingui potest: lumen uerum accendere potest, exstingui non potest. Erat ergo lumen uerum, quod illuminat omnem hominem uenientem in hunc mundum . Illuminandi sumus, non lumen sumus. Expergiscere, clama mecum: Dominus illuminatio mea. Quid est ergo quod dicis? Ergo non sunt mala? Sunt mala, sed mutantur; et ipsa erunt bona: quia ipsa mala, uitio sunt mala, non natura. Quid est, Libera nos a malo? Nonne possemus et possumus hec uerba dicere, Libera nos a tenebris? A quibus tenebris? A nobis ipsis, si que in nobis sunt reliquie tenebrarum, donec in totum lux efficiamur, nichil habentes in nobis quod resistat caritati, quod repugnet ueritati, quod subiaceat infirmitati, quod conditione mortalitatis deficiat. Tunc totum uidete quid erit, quando erit, Corruptibile hoc induetur incorruptione, et mortale hoc induetur immortalitate. Tunc fiet sermo qui scriptus est, Absorpta est mors in uictoriam. Ubi est, mors, contentio tua? ubi est, mors, aculeus tuus? Aculeus autem mortis est peccatum . Ubi malum?



CAPUT uI.

6. Mala hominis duo, error et infirmitas. Modo mala hominum que? Error et infirmitas. Aut nescis quid agas, et errando laberis; aut scis quid agi debeat, et infirmitate superaris. Ergo omne malum hominis error et infirmitas. Contra errorem clama, Dominus illuminatio mea. Contra infirmitatem adde, Et salus mea . Crede, bonus esto: tu es malus, tu eris bonus. Noli diuidere. Natura in te sananda est, non separanda. uis nosse quid es? Tenebre. Quare tenebre? Homo qui dicis, Corrumpitur Deus, aliquid his tenebris potest esse profundius? Crede, agnosce Christum in carne uenisse, accepisse quod non erat, non amisisse quod erat; hominem in se mutasse, non in hominem fuisse mutatum. Agnosce, et tu ipse ex malo eris bonus, ex tenebris eris lux. An mentior, et non est unde conuincam? Apostolum accipis, si te non fingis accipere; Apostolum legis, et deciperis, et decipis. Unde deciperis? Errando malo tuo te ipso. Si autem credideris, erroremque discusseris, audies ab Apostolo, Fuistis enim aliquando tenebre; nunc autem lux. Sed addidit, lux, sed ubi? In Domino . Ergo tenebre in te, lux in Domino. Quia non tibi potes lucere, accedendo illuminaris, recedendo tenebraris: quia non tibi lumen tu ipse es, aliunde illuminaris. Accedite ad eum, et illuminamini .



CAPUT uII.

7. De eodem Ioannis loco questio  alia differtur in subsequentem sermonem. Scio, karissimi, de ista lectione sancti Ioannis in re una multum me fuisse immoratum, nec uos esse fatigandos ultra uideo, uel ultra capacitatem replendos; et nostra infirmitas cogitanda est. Nam hec uerba sancti Ioannis habent adhuc magnas latebras suas. Interim eos qui negant Christum in carne uenisse, repellite. Constat enim eos non esse ex Deo. In quantum errant, in quantum peccant, in quantum blasphemant, non sunt ex Deo: sanentur, et ex Deo erunt; quia et natura ex Deo erant. Hinc quantumcumque disputaui, attendite Scripturas. Nolite credere eis qui negant Christum in carne uenisse. Sed certe dicturus es mihi: Ergo qui dicit Christum in carne uenisse, ex Deo est? Audiamus Donatistas, quia confitentur Christum in carne uenisse; audiamus Arianos, quia confitentur Christum in carne uenisse; audiamus Eunomianos, quia confitentur Christum in carne uenisse; audiamus Photinianos, quia confitentur Christum in carne uenisse. Si enim omnes spiritus qui confitentur Christum in carne uenisse, ex Deo sunt, quam multe sunt hereses mendaces, deceptrices, insane, confitentur tamen Christum in carne uenisse. Quid ergo dicturi sumus? Quomodo istam questionem soluturi? Quomodocumque soluenda sit, hodie solui non potest. Tenete me debitorem: sed Deum pro me et pro uobis orate adiutorem. Conuersi ad Dominum, etc.



SERMO CLXXXIII [* 1Kb]  . Rursum de uerbis Epistole I Ioannis, cap. Iu, 2, Omnis spiritus qui confitetur Iesum Christum in carne uenisse, ex Deo est  .



CAPUT PRIMUM.

1. Questio tractanda. uestre Charitatis exspectatio, mei debiti exactio est. Non dubito meminisse uos, quid in adiutorio Domini de sancti Ioannis lectione promiserim. Cum ergo audistis Lectorem, credo uos cogitasse me debere esse debiti redditorem. Magnam quippe questionem sermone in longum procedente distulimus, quomodo recte possit intelligi quod ait in Epistola sua beatus Ioannes, non Baptista, sed Euangelista: Omnis spiritus qui confitetur Iesum Christum in carne uenisse, ex Deo est. uidemus enim multas hereses confiteri Christum in carne uenisse, et tamen non eas possumus dicere ex Deo esse. Negat Christum in carne uenisse Manicheus. Non est laborandum, neque uobis diutius suadendum, quod iste error non sit ex Deo. Sed Arianus confitetur Christum in carne uenisse, Eunomianus, Sabellianus, Photinianus. Quid istis conuincendis querimus testes? Quis tot numerat pestes? Sed interim que sunt notiora tractemus. Multis quippe hereses ille, quas nominaui, ignote sunt, et est ista ignorantia tutior. Certe quod nouimus, Donatista confitetur Christum in carne uenisse: et tamen absit ut sit hic error ex Deo. Ut de recentioribus hereticis loquar,  Pelagianista confitetur Christum in carne uenisse: tamen omnino non est hic error ex Deo.



CAPUT II.

2. Heretici in hoc conueniunt, ut negent Christum in carne uenisse. Proinde, karissimi, diligenter consideremus, quoniam non dubitamus ueram esse sententiam, Omnis spiritus qui confitetur Iesum Christum in carne uenisse, ex Deo est: conuincendi sunt isti quod non confiteantur Christum in carne uenisse. Nam si eis istam concesserimus confessionem, ex Deo illos esse fatebimur. Quomodo uos ab eorum erroribus uel prohibemus, uel deterremus, uel aduersus eos scuto ueritatis defendimus? Adiuuet nos Dominus, quia et uestra exspectatio pro nobis oratio est, ut conuincantur isti quia non confitentur Christum in carne uenisse.

3. Arianus, quomodo negat Christum in carne uenisse. Arianus audit, et predicat partum uirginis Marie. Confitetur ergo Christum in carne uenisse? Non. Quomodo probamus? Si adiuuet Dominus intelligentias uestras, facillime. Quid est quod exigimus? Utrum confiteatur Iesum Christum in carne uenisse. Quomodo confiteri potest, in carne uenisse Iesum Christum, qui negat ipsum Christum? Quis enim est Christus? Beatum Petrum interrogemus. Modo cum Euangelium legeretur, audistis, cum quesisset Dominus ipse iehsu Christus, quem illum dicerent homines Filium hominis; responderunt discipuli opiniones alienas, et dixerunt: Alii Ioannem Baptistam, alii Eliam, alii Ieremiam, aut unum ex Prophetis. Qui hec confitebantur uel confitentur, Iesum Christum plus quam hominem non nouerunt. Si autem Iesum Christum plus quam hominem non nouerunt, Iesum Christum utique non nouerunt. Si enim tantummodo homo est, et nichil amplius, non est ipse iehsu Christus. uos ergo, inquit, quem me esse dicitis? Respondit Petrus, unus pro omnibus, quia unitas in omnibus: Tu es Christus Filius Dei uiui .



CAPUT III.

4. Idem tractatur argumentum. Ecce habes confessionem ueram, confessionem plenam. Iungere enim debes utrumque, quod de se Christus, et quod de Christo Petrus. Quid de se Christus? Quem me dicunt homines esse Filium hominis? Quid de Christo Petrus? Tu es Christus Filius Dei uiui. Utrumque coniunge, et uenit Christus in carne. Hoc de se Christus quod minus est, hoc de Christo Petrus quod maius est. Respondit de ueritate humilitas, et de humilitate ueritas: hoc est de ueritate Dei humilitas, et de humilitate hominis ueritas. Quem me dicunt homines esse, inquit, Filium hominis? Dico ego quod factus sum propter uos: dictu, Petre, quis est qui fecit uos. Qui ergo confitetur Iesum Christum in carne uenisse, profecto confitetur Filium Dei in carne uenisse. Dicat nunc Arianus, utrum confiteatur Christum in carne uenisse. Si Filium Dei confitetur in carne uenisse, Christum confitetur in carne uenisse. Si Filium Dei negat Christum, nescit Christum: alium pro alio dicit, non ipsum dicit. Quid est enim Filius Dei? Quomodo querebamus, quid est Christus; et audiebamus, quod sit  Filius Dei: queramus, quid est Filius Dei. Ecce Filius Dei: In principio erat uerbum, et uerbum erat apud Deum, et Deus erat uerbum; hoc erat in principio apud Deum. In principio erat uerbum. Quid dicis, Ariane? In principio, sicut dicit Genesis, fecit Deus celum et terram ; tu autem dicis, In principio fecit Deus uerbum. Factum enim dicis uerbum, creaturam dicis uerbum. Tu ergo dicis, In principio fecit Deus uerbum: sed Euangelista dicit, In principio erat uerbum. Et ideo in principio fecit Deus celum et terram, quia erat uerbum. Omnia per ipsum facta sunt . Factum dicis. Si factum dicis, Filium negas.



CAPUT Iu.

5. Idem tractatur argumentum. Filium enim querimus natura, non gratia; Filium unicum, unigenitum, non adoptatum. Talem Filium querimus, tam uerum Filium querimus, qui cum in forma Dei esset, Apostoli uerba sunt, propter rudes commemoro, ne mea uerba putentur: illum Filium querimus, qui cum in forma Dei esset, sicut dicit Apostolus, non rapinam arbitratus est esse equalis Deo. Non rapina, quia natura. Natura erat, rapina non erat. Non rapinam arbitratus est esse equalis Deo. Non erat ei rapina, natura erat: sic erat ex eternitate, sic erat ceternus gignenti, sic erat equalis Patri, sic erat. Semetipsum exinaniuit: ut confiteamur Iesum Christum in carne uenisse. Semetipsum exinaniuit. Quomodo? Amittendo quod erat, an assumendo quod non erat? Sequatur Apostolus; audiamus: Semetipsum exinaniuit, formam serui accipiens . Sic se exinaniuit, formam serui accipiens, non formam Dei amittens. Forma serui accessit, non forma Dei discessit. Hoc est confiteri Christum in carne uenisse. Arianus autem qui non confitetur equalem, non confitetur Filium. Si non confitetur Filium, non confitetur Christum. Qui non confitetur Christum, quomodo confitetur Christum in carne uenisse?



CAPUT u.

6. Eunomianus. Sic et Eunomianus par eius, socius eius, non multum diuersus. Etenim dicuntur Ariani confessi fuisse quia uel similis est Patri Filius; et si non equalis dixerunt, sed similis, Ille, nec similis. Et iste ergo negat Christum. Si enim Christus uerus Patri equalis est et similis, profecto qui negat equalem, negat Christum; qui negat similem, negat Christum. Qui ergo negat equalem et similem, negat in carne uenisse Christum. Quero enim: uenit in carne Christus? Respondet: uenit. Et putamus quia confitetur. Interrogo: Quis Christus uenit in carne? equalis Patri, an inequalis? Respondet: Inequalis. Inequalem ergo Patri dicis uenisse in carne: negas Christum in carne uenisse, quia Christus equalis est Patri.

7. Sabellianus. Sabellianum audi. Ipse est Filius, qui est et Pater. Hoc dicit, hinc pungit, hinc uenena diffundit. Ipse est, inquit, Pater. Quando uult, Filius est: quando uult, Pater est. Non est ipse Christus. Et tu erras, si hunc Christum dicis in carne uenisse: quia iste Christus non est, negas Christum  in carne uenisse.

8. Photinus. Quid dicis, Photine? Ait Photinus: Christus solum homo est, Deus non est. Formam serui confiteris, formam Dei negas. Et Christus in forma Dei equalis est Patri, in forma serui consors est nobis. Et tu negas Christum in carne uenisse.

9. Donatista. Donatista quid? Donatiste plurimi hoc confitentur de Filio quod nos, quod equalis sit Patri Filius, eiusdemque substantie: alii uero eorum, eiusdem quidem substantie confitentur, sed equalem negant. Quid opus est disputare de his qui negant equalem? Si enim negant equalem, negant Filium. Si negant Filium, negant Christum. Si negant Christum, quomodo confitentur in carne uenisse Christum?



CAPUT uI.

10. Idem tractatur argumentum. De illis subtilior disputatio est, qui hoc confitentur quod nos, unigenitum Filium equalem Patri, eiusdem substantie, eterno ceternum; et tamen Donatiste sunt. Dicamus eis: uerbis confitemini, factis negatis. Aliquis enim negat factis. Non omnis qui negat, uerbo negat. Plane sunt homines qui factis negant. Interrogemus Apostolum: Omnia inquit, munda mundis; immundis autem et infidelibus nichil est mundum, sed pollute sunt eorum et mens et conscientia. Confitentur enim Deum se nosse, factis autem negant . Quid est, negare factis? Superbire, et schismata facere; non in Deo, sed in homine gloriari. Ita factis negatur Christus: unitatem quippe amat Christus. Postremo ecce quomodo et ipsi Christum negant, ut apertius loquamur. Nos eum dicimus Christum, de quo ait Ioannes Baptista: Qui habet sponsam, sponsus est . Bonum coniugium, sancte nuptie. Sponsus Christus, sponsa Ecclesia. Ab sponso cognoscimus sponsam. Dicat nobis ipse sponsus, quam habet sponsam: dicat, ne fortassis erremus, et inuitati ad nuptias sancta uota turbemus: dicat, ostendat primo se ipsum sponsum.



CAPUT uII.

11. Idem tractatur argumentum. Post resurrectionem ait discipulis suis: Non sciebatis quia oportebat impleri omnia que scripta sunt in lege Moysi et Prophetis, et Psalmis de me? Tunc, Euangelista sequitur et dicit, Tunc aperuit illis sensum, ut intelligerent Scripturas, et dixit eis: Quia sic oportebat Christum pati, et resurgere a mortuis tertio die. Ecce sponsus, quem confessus est Petrus, hoc est Filium Dei uiui, oportebat ut pateretur, et tertio die resurgeret. Et factum erat: impletum uidebant, caput tenebant, corpus querebant. Quod est caput? Ipse Christus: passus est, tertio die resurrexit: caput est Ecclesie. Corpus quod est? Ipsa Ecclesia. uidebant ergo discipuli caput, corpus non uidebant. Ergo eos corpus non uidentes, doceat caput. Dic, Domine Iesu; dic, sancte sponse, instrue nos de corpore tuo, de sponsa tua, de dilecta tua, de columba tua, quam dotasti sanguine tuo, dic: Oportebat Christum pati, et resurgere a mortuis tertio die. Ecce sponsus: dic de sponsa, imple tabulas matrimoniales. Audite sponsam: Et predicari, inquit. Hoc  enim sequitur. Oportebat Christum pati, et resurgere a mortuis tertio die, et predicari in nomine eius penitentiam et remissionem peccatorum per omnes gentes. Ubi te abscondis? Per omnes gentes, incipientibus ab Ierusalem . Sic est factum. Legimus promissum, uidemus impletum. Ecce lux mea; ubi est obscuritas tua? Ergo Christus sponsus est huius Ecclesie, que predicatur in omnes gentes, et pullulat et crescit usque ad fines terre, incipientibus ab Ierusalem: huius sponsus est Christus. Tu quid dicis? Cuius sponsus est Christus? Partis Donati? Non est ipse, non est ipse. Homo bone, non est ipse: imo homo male, non est ipse. Ad nuptias uenimus, tabulas legamus, et non litigemus. Ergo si tu dicis, Christus est sponsus partis Donati; ego tabulas lego, et inuenio esse Christum sponsum Ecclesie diffuse toto orbe terrarum. Si dicis, Ipse est, et non est ipse, negas Christum in carne uenisse.



CAPUT uIII.

12. Pelagianista. Pelagianista restat,  non ex heresibus omnibus, sed eis quas pro paruo tempore commemoraui. Iam enim dixi, Quis numerat tot pestes? Quid dicis, Pelagianista? Audite quid dicit. uidetur confiteri Christum in carne uenisse: sed discussus inuenitur negare. Christus enim in carne uenit, que similitudo esset carnis peccati, non esset caro peccati. Apostoli uerba sunt: Misit Deus Filium suum in similitudinem carnis peccati . Non in similitudinem carnis, quasi caro non esset caro; sed in similitudinem carnis peccati, quia caro erat, sed peccati caro non erat. Iste autem Pelagius et ceteram carnem omnis infantis carni Christi conatur equare. Non est, karissimi. Non pro magno commendaretur in Christo similitudo carnis peccati, nisi omnis cetera caro esset caro peccati. Quid ergo prodest, quia dicis Christum in carne uenisse, et omnium infantium carni eum conaris equare? Et tibi hoc dico quod Donatiste: Non est ipse. Ecce uideo Ecclesiam matrem testimonium reddentem ipsis uberibus suis. Accurrunt matres cum paruulis filiis, ingerunt Saluatori saluandos, non Pelagio damnandos. Mater quelibet mulier pietate currens cum paruulo filio dicit: Baptizetur, ut saluetur. Pelagius contra: Quid saluetur? Non est quod in eo saluetur; nichil habet uitii, nichil ex traduce damnationis attraxit. Si equalis est Christo, quare querit Christum? Ecce dico tibi: Sponsus Filius Dei qui uenit in carne, saluator est et maiorum et minorum, saluator est et grandium et infantium, et ipse est Christus: tu autem dicis saluatorem Christum maiorum, non minorum: non est ipse. Si non est ipse, negas et tu Christum in carne uenisse.



CAPUT IX.

13. Hereticis commune est et malis Catholicis, negare incarnationem Christi. Et si discutiamus  omnes hereses, inuenimus eas negare Christum in carne uenisse. Omnes heretici negant Christum in carne uenisse. Quid miramini, si Pagani negant Christum in carne uenisse? Quid miramini, si Iudei negant Christum in carne uenisse? Quid miramini, si Manichei apertissime negant Christum in carne uenisse? Sed dico Charitati uestre, etiam omnes mali Catholici uerbis confitentur Christum in carne uenisse; factis autem negant. Nolite ergo esse tanquam de fide securi. Adiungite fidei recte uitam rectam, ut Christum confiteamini in carne uenisse, et uerbis uera dicendo, et factis bene uiuendo. Nam si confiteamini uerbis, et factis negetis; fides talium malorum prope est fides demoniorum. Audite me, karissimi, audite me, ne sit uobis testis sudor hic meus; audite me. Iacobus apostolus cum de fide et operibus loqueretur aduersus eos, qui sibi putabant fidem sufficere, et opera bona habere nolebant, ait: Tu credis quia unus est Deus; bene facis: et demones credunt, et contremiscunt . Numquid ideo demones ab eterno igne liberabuntur, quia credunt, et contremiscunt! Ecce modo quod audistis in Euangelio, quod ait Petrus, Tu es Christus Filius Dei uiui: legite, et inuenietis dixisse demones, Scimus qui sis, Filius Dei. Petrus tamen laudatur, demon compescitur. Una uox, facta diuersa. Unde separantur iste due confessiones? Laudatur amor, damnatur timor. Non enim amore dicebant hoc demones, Tu es Filius Dei. Timore hoc dicebant, non amore. Denique illi in confessione dicebant: Quid nobis et tibi ? Petrus autem: Tecum sum usque ad mortem ,



CAPUT X.

14. Et recta fides et bona uita ex Deo. Sed et ipse Petrus unde, fratres mei, unde illi dicere ex amore, Tu es Christus Filius Dei uiui? Unde illi? Itane de suo? Absit. Bene, quod ipsum Euangelii capitulum utrumque demonstrat, quid Petrus de Dei, quid de suo. Utrumque ibi habes: lege, non est quod a me exspectes audire. Commemoro Euangelium: Tu es Christus Filius Dei uiui. Et Dominus ad eum: Beatus es, Simon Bar-Iona. Quare? De tuo beatus? Non. Quia caro et sanguis non reuelauit tibi: hoc enim es tu. Non tibi reuelauit caro et sanguis; sed Pater meus qui in celis est. Et sequitur, et dicit cetera que commemorare  longum est. Paulo post Dominus ibi, post hec uerba sua, quibus approbauit fidem Petri, eamque petram esse monstrauit, cepit ostendere discipulis suis, quia oportebat eum uenire Ierosolymam, et multa pati, et reprobari a senioribus et scribis et sacerdotibus, et occidi, et tertio die resurgere. Ibi Petrus de suo expauit, et horruit mortem Christi, expauit eger medicinam suam. Absit a te, Domine, inquit: propitius tibi esto, non fiat hoc. Et ubi est, Potestatem habeo ponendi animam meam, et potestatem habeo iterum sumendi eam ? Oblitus es, Petre? Oblitus es, Maiorem caritatem nemo habet, quam ut animam suam ponat quis pro amicis suis ? Oblitus es. Obliuio illa de ipsius; trepidatio, horror et timor mortis, totum de Petri: imo de Simonis, non de Petri. Et Dominus: uade retro, satanas. Beatus es, Simon Bar-Iona: uade retro, satanas [1 1Kb] . Beatus es, Simon Bar-Iona; sed de Dei. uade retro, satanas; unde? Recolite unde beatus. Iam dixi: Quia non tibi reuelauit caro et sanguis; sed Pater meus qui in celis est. Unde satanas? Dicat Dominus: Neque enim sapis que Dei sunt, sed que sunt hominum .

15. Et credendo et bene uiuendo confiteri debemus Christum in carne uenisse. Sperate in Dominum, et uere fidei bona facta coniungite. Confitemini Christum in carne uenisse, et credendo, et bene uiuendo, et utrumque ab illo acceptum tenete, ab illo augendum et perficiendum sperate. Maledictus enim omnis qui spem suam ponit in homine . Et bonum est homini ut qui gloriatur, in Domino glorietur . Conuersi ad Dominum Deum Patrem omnipotentem, puro corde ei, quantum potest paruitas nostra, maximas atque ueras gratias agamus; precantes toto animo singularem mansuetudinem eius, ut preces nostras in beneplacito suo exaudire dignetur; inimicum quoque a nostris actibus et cogitationibus sua uirtute expellat, nobis multiplicet fidem, mentem gubernet, spirituales cogitationes concedat, et ad beatitudinem suam perducat: per Iesum Christum Filium eius. Amen.





CLASSIS II. DE TEMPORE. *



SERMO CLXXXIu [* 1Kb]  . In Natali Domini nostri Iesu Christi, I  .



CAPUT PRIMUM.

1. Incarnationis mysterium sapientibus mundi absconditum. Natalis Domini et Saluatoris nostri Iesu Christi, quo ueritas de terra orta est, et dies ex die in nostrum natus est diem [1 1Kb] , anniuersario reditu nobis hodie celebrandus illuxit: exsultemus et iucundemur in eo. Quid enim nobis prestiterit tante sublimitatis humilitas, fides habet Christianorum, remotum est a cordibus impiorum; quoniam abscondit Deus hec a sapientibus et prudentibus, et reuelauit ea paruulis . Teneant ergo humiles humilitatem Dei: ut in hoc tanto adiumento, tanquam in infirmitatis sue iumento, perueniant ad altitudinem Dei. Sapientes autem illi et prudentes, dum alta Dei querunt, et humilia non credunt, ista pretermittentes, et propter hoc nec ad illa peruenientes; inanes et leues, inflati et elati, et tanquam inter celum et terram in uentoso medio [2 1Kb] pependerunt. Sunt enim sapientes et prudentes, sed huius mundi, non illius a quo factus est mundus. Nam si esset in eis uera sapientia, que Dei est et Deus est, intelligerent a Deo carnem potuisse suscipi, nec eum in carnem potuisse mutari: intelligerent eum assumpsisse quod non erat, et permansisse quod erat; et in homine ad nos uenisse, et a Patre non recessisse; et id eum perseuerasse quod est, et nobis apparuisse quod sumus; et corpori infantili potentiam esse inditam, et mundane moli non esse subtractam [3 1Kb] . Cuius opus est apud Patrem manentis mundus uniuersus,  huius opus est ad nos uenientis uirginis partus. Dedit quippe indicium maiestatis eius uirgo mater, quam uirgo ante conceptum, tam uirgo post partum; a uiro pregnans inuenta, non facta: grauida masculo, sine masculo: felicior atque mirabilior fecunditate addita, integritate non perdita. Hoc tam grande miraculum malunt illi fictum putare, quam factum. Ita in Christo homine et Deo, credere quoniam non possunt humana, contemnunt; quoniam non possunt contemnere diuina, non credunt. Nobis autem quanto illis abiectius, tanto sit gratius in humilitate Dei hominis corpus: et quanto illis est impossibilior, tanto sit diuinior in hominis natiuitate uirginis partus.



CAPUT II.

2. Natalis Christi cunctis letitie causa. Proinde Natalem Domini frequentia et festiuitate debita celebremus. Exsultent uiri, exsultent femine: Christus uir est natus, ex femina est natus; et uterque sexus est honoratus. Iam ergo ad secundum hominem transeat, qui in primo fuerat ante damnatus. Mortem nobis persuaserat femina: uitam nobis peperit femina. Nata est similitudo carnis peccati , qua mundaretur caro peccati. Non itaque caro culpetur, sed ut natura uiuat, culpa moriatur: quia sine culpa natus est, in quo is qui in culpa fuerat, renascatur. Exsultate, pueri sancti, qui Christum precipue sequendum elegistis, qui coniugia non quesistis. Non ad uos per coniugium uenit, quem sequendum inuenistis; ut donaret uobis contemnere per quod uenistis. uos enim uenistis per carnales nuptias, sine quibus ille spirituales uenit ad nuptias: et uobis dedit spernere nuptias, quos precipue uocauit ad nuptias. Ergo unde nati estis, non quesistis; quia eum qui non ita natus est, plus quam ceteri [1 1Kb] dilexistis. Exsultate, uirgines sancte: uirgo uobis peperit, cui sine corruptione nubatis; que nec concipiendo, nec pariendo potestis perdere quod amatis. Exsultate, iusti: Natalis est Iustificatoris. Exsultate, debiles et egroti: Natalis est Saluatoris. Exsultate, captiui: Natalis est Redemptoris. Exsultent serui: Natalis est dominantis. Exsultent liberi: Natalis est liberantis. Exsultent omnes Christiani: Natalis est Christi.

 3. Natiuitas Christi duplex. Admiranda in Deo infante. Hic de matre natus istum diem seculis commendauit, qui de Patre natus secula cuncta creauit. Nec illa natiuitas ullam habere potuit matrem, nec ista quesiuit hominem patrem. Denique natus est Christus et de patre, et de matre; et sine patre, et sine matre: de patre Deus, de matre homo; sine matre Deus, sine patre homo. Generationem ergo eius quis enarrabit : siue illam sine tempore, siue istam sine semine; illam sine initio, istam sine exemplo; illam que nunquam non fuit, istam que nec antea nec postea fuit; illam que non habet finem, istam que initium illic habet, ubi finem [1 1Kb] ?



CAPUT III.

Merito ergo Prophete nuntiauerunt nasciturum, celi uero atque Angeli natum. Iacebat in presepio continens mundum: et infans erat et uerbum. Quem celi non capiunt, unius femine sinus ferebat. Illa regem nostrum regebat; in quo sumus, illa portabat; panem nostrum illa lactabat. O manifesta infirmitas, et mira humilitas, in qua sic latuit tota diuinitas [2 1Kb] ! Matrem cui subiacebat infantia, regebat potentia; et cuius ubera sugebat, eam ueritate pascebat. Perficiat in nobis sua munera, qui sumere non abhorruit etiam nostra primordia: et ipse faciat nos Dei filios, qui propter nos fieri uoluit hominis filius.



SERMO CLXXXu [* 1Kb]  . In Natali Domini, II  .



CAPUT PRIMUM.

1. uerbi incarnatione ueritas orta de terra. Natalis Domini dicitur, quando Dei Sapientia se demonstrauit infantem, et Dei uerbum sine uerbis uocem carnis emisit. Illa tamen occulta diuinitas, et Magis celo teste significata, et pastoribus angelica uoce nuntiata est. Hanc igitur anniuersaria solemnitate celebramus diem, qua impleta est prophetia dicens: ueritas de terra orta est, et iustitia de celo prospexit . ueritas que est in sinu Patris, de terra orta est, ut esset etiam in sinu matris. ueritas qua mundus continetur, de terra orta est, ut femineis manibus portaretur. ueritas qua beatitudo Angelorum incorruptibiliter alitur, de terra orta est, ut carnalibus uberibus lactaretur. ueritas cui celum non sufficit, de terra orta est, ut in presepio poneretur. Cuius bono in tanta humilitate uenit tanta sublimitas? Nulli utique suo; sed magno, si credimus, nostro. Expergiscere, homo: pro te Deus factus est homo. Surge, qui dormis, et exsurge a mortuis, et illuminabit te Christus . Pro te, inquam, Deus factus est homo. In eternum mortuus esses, nisi in tempore natus esset. Nunquam liberareris a carne peccati, nisi suscepisset similitudinem  carnis peccati. Perpetua te possideret miseria, nisi fieret hec misericordia. Non reuixisses, nisi tue morti conuenisset. Defecisses, nisi subuenisset. Perisses, nisi uenisset.



CAPUT II.

2. Iustitia incarnatione Christi nobis allata. Celebremus leti nostre salutis et redemptionis aduentum. Celebremus festum diem, quo magnus et eternus dies ex magno et eterno die uenit in hunc nostrum tam breuem temporalem diem. Hic est nobis factus iustitia, et sanctificatio, et redemptio: ut, quemadmodum scriptum est, Qui gloriatur, in Domino glorietur . Ut enim superbie Iudeorum similes non essemus, qui ignorantes Dei iustitiam, et suam uolentes constituere, iustitie Dei non sunt subiecti : propterea cum dixisset, ueritas de terra orta est; mox addidit, et iustitia de celo prospexit: ne sibi eam mortalis infirmitas arrogaret, ne ista sua diceret, et se homo a se ipso iustificari, hoc est a se iustum fieri credens, Dei iustitiam recusaret. ueritas ergo de terra orta est: Christus qui dixit, Ego sum ueritas , de uirgine natus est. Et iustitia de celo prospexit: quoniam credens in eum qui natus est, non homo a se ipso, sed a Deo iustificatus est. ueritas de terra orta est: quia uerbum caro factum est . Et iustitia de celo prospexit: quia omne datum optimum et omne donum perfectum desursum est . ueritas de terra orta est, caro de Maria. Et iustitia de celo prospexit: quia non potest homo accipere quidquam, nisi fuerit ei datum de celo .



CAPUT III.

3. Gloria Dei in hominum gratuita iustificatione.---Iustificati igiturex fide, pacem habeamus ad Deum per Dominum nostrum Iesum Christum; per quem et accessum habemus in gratiam istam, in qua stamus, et gloriamur in spe glorie  Dei . His, fratres, que mecum recognoscitis, paucis apostolicis uerbis, pauca uerba psalmi huius admiscere delectat, et consonantiam reperire. Iustificati ex fide, pacem habeamus ad Deum: quia iustitia et pax osculate sunt inuicem. Per Dominum nostrum Iesum Christum: quia ueritas de terra orta est. Per quem et accessum habemus in gratiam istam, in qua stamus, et gloriamur in spe glorie Dei. Non ait, Glorie nostre; sed, glorie Dei: quia iustitia non de nobis processit, sed de celo prospexit. Ergo qui gloriatur, non in se, sed in Domino glorietur. Hinc enim et nato ex uirgine Domino, cuius diem Natalem hodie celebramus, preconium uocis angelice factum est: Gloria in excelsis Deo, et in terra pax hominibus bone uoluntatis . In terra enim pax unde, nisi quia ueritas de terra orta est, id est, Christus de carne natus est? Et ipse est pax nostra qui fecit utraque unum : ut essemus homines bone uoluntatis, suauiter connexi uinculis unitatis. In hac igitur gratia gaudeamus, ut sit gloria nostra testimonium conscientie nostre : ubi non in nobis, sed in Domino gloriemur.  Hinc enim dictum est, Gloria mea, et exaltans caput meum . Nam que maior gratia Dei [1 1Kb] nobis potuit illucescere, quam ut habens unigenitum Filium, faceret eum hominis filium, atque ita uicissim hominis filium, faceret Dei Filium? Quere meritum, quere causam, quere iustitiam; et uide utrum inuenias nisi gratiam.



SERMO CLXXXuI [* 1Kb]  . In Natali Domini, III.



CAPUT PRIMUM.

1. Christus uirginis partu editus. Incarnatione Deus esse non destitit. Gaudeamus, fratres: letentur et exsultent gentes. Istum diem nobis non sol iste uisibilis, sed Creator ipsius inuisibilis consecrauit; quando eum pro nobis uisibilem factum, a quo inuisibili et ipsa creata est, uisceribus fecundis et genitalibus integris uirgo Mater effudit. Concipiens uirgo, pariens uirgo [2 1Kb] , uirgo grauida, uirgo feta, uirgo perpetua. Quid miraris hec, o homo? Deum sic nasci oportuit, quando esse dignatus est homo. Talem fecit illam, qui est factus ex illa. Antequam enim fieret, erat: et quia omnipotens erat, fieri potuit manens quod erat. Fecit sibi matrem, cum esset apud Patrem: et cum fieret ex matre, mansit in Patre. Quomodo Deus esse desisteret, cum homo esse cepit, qui genitrici sue prestitit ne desisteret uirgo esse, cum peperit? Proinde quod uerbum caro factum est, non uerbum in carnem pereundo cessit; sed caro ad uerbum, ne ipsa periret, accessit [3 1Kb] : ut quemadmodum homo est anima et caro, sic esset Christus Deus et homo. Idem Deus qui homo, et qui Deus idem homo: non confusione nature, sed unitate persone. Denique qui Filius Dei generanti est ceternus semper ex Patre, idem filius hominis esse cepit ex uirgine. Ac sic et Filii diuinitati est addita humanitas; et tamen non est personarum facta quaternitas, sed permanet trinitas.



CAPUT II.

2. uerbo non mutato factus est idem Dei et hominis filius. Regula fidei, symbolum. Non ergo uobis subrepat quorumdam sententia minus attentorum in regulam fidei et in Scripturarum oracula diuinarum. Dicunt enim: Qui filius est hominis, factus est Filius Dei; qui uero Filius est Dei, non est factus filius hominis. Hoc ut dicerent, quod uerum est attenderunt; sed uerum eloqui non ualuerunt. Quid enim attenderunt, nisi quia humana natura potuit in melius commutari, in deterius autem diuina non potuit? Hoc uerum est: sed etiam sic, id est, nequaquam in deterius diuinitate mutata, uerbum tamen caro factum est. Neque enim ait Euangelium, Caro uerbum facta est; sed ait, uerbum caro factum est. uerbum autem Deus; quia Deus erat uerbum . Et quid caro, nisi homo? Non enim sine anima in Christo hominis caro. Unde ait, Tristis est anima mea usque ad mortem [4 1Kb] . Si ergo uerbum Deus, et homo caro, quid est aliud, uerbum factum est caro; nisi, Qui Deus erat, factus est homo? Ac per hoc qui erat Dei Filius, factus est hominis filius, assumptione inferioris, non conuersione potioris; accipiendo quod non erat, non amittendo quod erat. Nam quomodo in Regula fidei confiteremur, credere nos in Filium Dei qui natus est ex uirgine Maria, si non Filius Dei, sed filius hominis natus est ex uirgine Maria? Quis enim christianus neget ex illa femina filium hominis natum? sed tamen Deum hominem factum, et ita hominem Deum factum. Deus enim erat uerbum, et uerbum caro factum est. Confitendum est igitur, eum qui Filius Dei erat, ut de uirgine Maria nasceretur, assumpta forma serui filium hominis factum, quod erat manentem, quod non erat assumentem: esse incipientem quo minor est Patre [1 1Kb] , et semper manentem in eo quod unum sunt ipse et Pater.



CAPUT III.

3. Dei Filium eumdem esse filium hominis incarnatione. Nam si ille qui semper est Dei Filius, non ipse est factus hominis filius, quomodo de illo dicit Apostolus: Qui cum in forma Dei esset, non rapinam arbitratus est esse equalis Deo; sed se ipsum exinaniuit formam serui accipiens, in similitudinem hominum factus, et habitu inuentus ut homo? Neque enim alius, sed ipse in forma Dei equalis Patri, qui est utique unigenitus Dei Filius, semetipsum exinaniuit, in similitudinem hominum factus. Neque alius, sed idem ipse in forma Dei equalis Patri, humiliauit, non alium, sed semetipsum factus obediens usque ad mortem, mortem autem crucis . Quod totum non fecit Dei Filius, nisi in ea forma qua est hominis filius. Item si ille qui semper est Dei Filius, non est ipse factus hominis filius, quomodo dicit Apostolus ad Romanos: Segregatus in Euangelium Dei, quod ante promiserat per Prophetas suos in Scripturis sanctis de Filio suo, qui factus est ei ex semine Dauid secundum carnem ? Ecce Filius Dei, quod utique semper erat, factus est ex semine Dauid secundum carnem, quod non erat. Item si ille qui est Dei Filius, non est ipse factus filius hominis, quomodo misit Deus Filium suum factum ex muliere ? Quo nomine secundum hebream linguam non uirgineum decus negatur, sed femineus sexus ostenditur. Quis enim a Patre est missus, nisi unigenitus Dei Filius? Quomodo ergo ex muliere factus, nisi quia idem ipse qui erat apud Patrem Dei Filius, missus factus est hominis filius? De Patre natus sine temporis die, de matre natus hoc die. Istum enim diem quem creauit, in quo crearetur elegit, sicut factus est de matre quam fecit. Nam et ipse dies a quo deinceps incrementum lucis accipit dies, opus Christi significat, a quo interior homo noster renouatur de die in diem . Aeterno quippe Creatori in tempore creato ille dies debuit esse natalis, cui creatura [2 1Kb] congrueret temporalis.



SERMO CLXXXuII [* 1Kb]  . In Natali Domini, Iu.



CAPUT PRIMUM.

1. Mira in Christo infante dissidentium attributorum conuenientia. Laudem Domini loquetur os meum: eius Domini, per quem facta sunt omnia, et qui factus est inter omnia: qui est Patris reuelator, matris creator: Filius Dei de Patre sine matre, filius hominis de matre sine patre: magnus dies Angelorum, paruus in die hominum: uerbum Deus ante omnia tempora, uerbum caro opportuno tempore: conditor solis, conditus sub sole: cuncta secula ordinans de sinu Patris, hodiernum diem consecrans de utero matris: ibi manens, hinc procedens: effector celi et terre, sub celo exortus in terra: ineffabiliter sapiens, sapienter infans: mundum implens, in presepio iacens: sidera regens, ubera lambens: ita magnus in forma Dei, breuis in forma serui; ut nec ista breuitate magnitudo illa minueretur, nec illa magnitudine ista breuitas premeretur. Neque enim quando membra humana suscepit, opera diuina deseruit: nec attingere a fine usque ad finem fortiter, et disponere omnia suauiter destitit ; quando infirmitate carnis indutus, uirginali utero receptus est, non inclusus; ut nec Angelis subtraheretur sapientie cibus, et nos gustaremus quam suauis est Dominus.



CAPUT II.

2. uerbum a Patre non recessisse aduentu in carnem, similitudine monstratur. Quid hoc miramur de uerbo Dei, cum sermo iste quem promimus ita liber sensibus influat, ut eum et recipiat, et non includat auditor? Nam nisi reciperetur, neminem instrueret: si includeretur, ad alios non ueniret. Et utique sermo iste uerbis syllabisque diuiditur: nec tamen ex eo tanquam ex cibo uentris singulas particulas tollitis; sed omnes totum auditis, totum singuli capitis. Nec timemus dum loquimur, ne totum audiendo unus absumat, nec alter possit habere quod sumat: sed ita uos attentos esse uolumus, nullius aurem mentemque fraudantes, ut et totum singuli audiatis, et totum ad audiendum ceteris relinquatis. Neque hoc fit alternis temporibus, ut cum sermo qui dicitur ad te primum intrauerit, exeat a te, ut ad alium possit intrare: sed simul ad omnes uenit, et totus ad singulos peruenit. Et si totus memoria teneri ualuisset, sicut ad totum audiendum omnes uenistis, ita cum toto singuli rediretis. Quanto magis uerbum Dei, per quod facta sunt omnia, et quod in se manens innouat omnia; quod nec locis concluditur, nec temporibus tenditur, nec morulis breuibus longisque uariatur, nec uocibus texitur, nec silentio terminatur; quanto magis hoc tantum et tale uerbum potuit matris uterum assumpto corpore fecundare, et de sinu Patris non emigrare? hinc ad oculos humanos exire, inde mentes angelicas illustrare? hinc ad terras procedere, inde celos extendere [1 1Kb] ? hinc homo fieri, inde homines facere?



CAPUT III.


3. uerbum incarnatione non mutatum. Nemo ergo credat Dei Filium conuersum et commutatum esse in hominis filium: sed potius credamus et non consumpta diuina et perfecte assumpta humana substantia, manentem Dei Filium, factum hominis filium. Neque enim quia dictum est, Deus erat uerbum, et uerbum caro factum est ; sic uerbum caro factum est, ut esse desineret Deus: quando in ipsa carne quod uerbum caro factum est, Emmanue, natum est, nobiscum Deus . Sicut uerbum quod corde gestamus, fit uox cum id ore proferimus, non tamen illud in hanc commutatur, sed illo integro ista in qua procedat assumitur, ut et intus maneat quod intelligatur, et foris sonet quod audiatur: hoc idem tamen profertur in sono, quod ante sonuerat in silentio; atque ita uerbum cum fit uox, non mutatur in uocem; sed manens in mentis luce, et assumpta carnis uoce procedit ad audientem, et non deserit cogitantem. Non cum ipsa uox in silentio cogitatur, que uel grece est, uel latine, uel lingue alterius cuiuslibet: sed cum ante omnem linguarum diuersitatem res ipsa que dicenda est, adhuc in cubili cordis quodam modo nuda est intelligenti, que ut inde procedat loquentis uoce uestitur. uerumtamen utrumque hoc, et quod cogitatur intelligendo, et quod sonat loquendo, mutabile atque dissimile est: neque illud manebit, cum oblitus fueris; neque hoc, cum silueris: uerbum autem Domini manet in eternum, et incommutabiliter manet.



CAPUT Iu.

4. uerbum incarnatum Deus et homo. Et cum carnem assumpsit ex tempore, ut ad temporalem uitam nostram procederet, non in carne amisit eternitatem, sed etiam carni prestitit immortalitatem. Ita ipse tanquam sponsus procedens de thalamo suo, exsultauit ut gigas ad currendam uiam . Qui cum in forma Dei esset, non rapinam arbitratus est esse equalis Deo: sed ut propter nos fieret quod non erat, semetipsum exinaniuit; non formam Dei perdens, sed formam serui accipiens: et per hanc in similitudinem hominum factus; nec propria substantia; sed habitu inuentus ut homo . Hoc enim totum quod sumus uel in anima uel in corpore, nostra natura est, illius habitus: nos nisi hoc essemus, non essemus; ille si hoc non esset, esset utique Deus. Et cum hoc esse cepit quod non erat, homo factus est permanens Deus: ut non unum horum, sed utrumque uerissime diceretur; et propter quod homo factus est, Quoniam Pater maior me est ; et propter quod permansit Deus, Ego et Pater unum sumus . Nam si uerbum in carnem, hoc est, Deus in hominem mutatus conuerteretur, non esset uerum, nisi, Pater maior me est; quia homine maior est Deus: illud autem falsum esset, Ego et Pater unum sumus; quia non sunt unum Deus et homo. Sed forsitan posset dicere: Ego et Pater, non unum sumus, sed unum fuimus. Quod enim erat et esse destitit, non est utique, sed fuit. Nunc autem, et propter ueram formam serui, quam acceperat, uerum dixit, Pater maior me est; et propter ueram formam Dei, in qua permanebat,  uerum dixit, Ego et Pater unum sumus. Exinaniuit ergo se apud homines, non ita factus quod non erat, ut non esset quod erat: sed occultans quod erat, et demonstrans quod factus erat. Proinde quia uirgo concepit et peperit filium, propter manifestam serui formam, Puer natus est nobis . Quia uero Dei uerbum quod manet in eternum, caro factum est, ut habitaret in nobis, propter Dei formam latentem, sed manentem, sicut nuntiauit Gabriel, uocamus nomen eius Emmanuel. Factus est enim homo, permanens Deus, ut et filius hominis recte uocetur Nobiscum Deus: non alter Deus, alter homo. Exsultet itaque in credentibus mundus, quibus saluandis uenit per quem factus est mundus. Conditor Marie, natus ex Maria: filius Dauid, Dominus Dauid: semen Abrahe, qui est ante Abraham: factor terre, factus in terra: creator celi, creatus sub celo. Ipse est dies quem fecit Dominus, et dies cordis nostri ipse est Dominus [1 1Kb] . Ambulemus in lumine eius, exsultemus et iucundemur in eo.



SERMO CLXXXuIII [* 1Kb]  . In Natali Domini, u.



CAPUT PRIMUM.

1. uerbum Dei explicari ab homine non potest. Filium Dei, sicuti est apud Patrem equalis illi et ceternus, in quo condita sunt omnia in celo et in terra, uisibilia et inuisibilia, uerbum Dei et Deum, uitam et lucem hominum, si laudare moliamur; non mirum est quod nulla humana cogitatio, nullus sermo sufficiat. Quomodo enim laudare digne ualeat lingua nostra, quem cor nostrum adhuc uidere non ualet, ubi oculum condidit quo possit uideri, si purgetur iniquitas [2 1Kb] , si sanetur infirmitas, et fiant beati mundo corde, quia ipsi Deum uidebunt ? Non mirum est, inquam, nos non inuenire, quibus uerbis unum uerbum dicamus, in quo dictum est ut essemus, qui de illo aliquid diceremus. Hec enim uerba cogitata atque prolata mens nostra format, illo autem uerbo ipsa formatur. Nec eo modo facit homo uerba, quo modo est factus ipse per uerbum: quia nec eo modo genuit Pater unicum uerbum, quo modo fecit cuncta per uerbum. Deum quippe genuit Deus; sed simul gignens et genitus unus est Deus. Mundum autem fecit Deus; mundus transit, et permanet Deus. Et sicut ea que facta sunt, se ipsa utique non fecerunt: sic a nullo factus est, per quem fieri omnia potuerunt. Non igitur mirum, si homo factus inter omnia, uerbis nonexplicat uerbum, per quod facta sunt omnia.



CAPUT II.

2. uerbum eternum nostri causa natum in tempore. Huc itaque paululum aures et animos aduertamus, si forte ualeamus aliquid congruum dignumque dicere, non ex eo quod in principio erat uerbum, et uerbum erat apud Deum, et Deus erat uerbum: sed ex eo quod uerbum caro factum est: si  forte dicatur a nobis per quod habitauit in nobis ; si forte ibi possit esse dicibilis, ubi uoluit esse uisibilis. Propter hoc enim et istum celebramus diem, quo nasci est dignatus ex uirgine: quam generationem suam [1 1Kb] fecit ab hominibus utcumque narrari. In illa uero eternitate, in qua Deus de Deo natus est, Generationem eius quis enarrabit ? Ibi talis dies non est, qui solemniter celebretur. Neque enim transit anniuersario uolumine rediturus; sed manet sine occasu, quia non cepit exortu. Est ergo illud unicum Dei uerbum, illa uita, illa lux hominum, eternus quidem dies: iste autem in quo humane carni copulatus, factus est tanquam sponsus procedens de thalamo suo, nunc hodiernus est, cras fit hesternus. uerumtamen hodiernus natum ex uirgine commendat eternum, quia eternus natus ex uirgine consecrauit hodiernum. Quas itaque laudes caritati Dei dicamus, quas gratias agamus? Qui nos ita dilexit, ut propter nos fieret in tempore, per quem facta sunt tempora; et multis seruis suis in mundo minor esset etate, ipso mundo antiquior eternitate [2 1Kb] ; homo fieret qui hominem fecit, crearetur ex matre quam creauit, portaretur manibus quas formauit, sugeret ubera que impleuit, in presepi muta uagiret infantia uerbum [3 1Kb] , sine quo muta est humana eloquentia.



CAPUT III.

3. uerbum infans doctor humilitatis. uide, o homo, quid pro te factus est Deus: doctrinam tante [4 1Kb] humilitatis agnosce, etiam in nondum loquente doctore. Tu quondam in paradiso tam facundus fuisti, ut omni anime uiue nomina imponeres : propter te autem Creator tuus infans iacebat, et nomine suo nec matrem uocabat. Tu in latissimo fructuosorum nemorum predio te perdidisti, obedientiam negligendo: ille obediens in angustissimum diuersorium mortalis uenit, ut mortuum quereret moriendo. Tu cum esses homo, Deus esse uoluisti, ut perires : ille cum esset Deus, homo esse uoluit, ut quod perierat inueniret. Tantum te pressit humana superbia, ut te non posset nisi humilitas subleuare diuina.

4. Maria Christum sine uirginitatis damno peperit. Celebremus ergo cum gaudio diem quo peperit Maria Saluatorem, coniugata coniugii creatorem, uirgo uirginum principem; et data marito, et mater non de marito [5 1Kb] ; uirgo ante coniugium, uirgo in coniugio; uirgo pregnans, uirgo lactans. Sancte quippe Matri omnipotens Filius nullo modo uirginitatem natus abstulit, quam nasciturus elegit. Bona est enim fecunditas in coniugio: sed melior integritas in sanctimonio [6 1Kb] . Homo igitur Christus qui utrumque prestare  posset ut Deus , nunquam sic daret Matri bonum quod coniuges diligunt, ut auferret melius propter quod uirgines matres esse contemnunt. uirgo itaque sancta Ecclesia celebrat hodie uirginis partum. Huic enim dicit Apostolus: Aptaui uos uni uiro uirginem castam exhibere Christo . Unde uirginem castam in tot populis utriusque sexus, in tot non solum pueris et uirginibus, uerum etiam coniugatis patribus, matribusque? unde, inquam, uirginem castam, nisi in fidei, spei, et caritatis integritate? uirginitatem proinde Christus Ecclesie facturus in corde, prius Marie seruauit in corpore. Humano quippe coniugio sponso femina traditur, ut uirgo iam non sit: Ecclesia uero uirgo esse non posset, nisi sponsum cui traderetur, filium uirginis inuenisset.



SERMO CLXXXIX [* 1Kb]  . In Natali Domini, uI.



CAPUT PRIMUM.

1. Christus dies de die. Sanctificauit nobis, fratres, istum diem, dies qui fecit omnem diem. De quo Psalmus canit, Cantate Domino canticum nouum; cantate Domino, omnis terra. Cantate Domino, et benedicite nomini eius: benedicite de die in diem  salutare eius . Quis est dies de die, nisi Filius de Patre, lumen de lumine? Sed dies ille hunc genuit diem, qui de uirgine natus est hodie. Dies ergo ille non habet ortum, non habet occasum. Diem dico Patrem Deum [1 1Kb] . Quid est dies, nisi lumen? Non oculorum carnalium, non lumen commune cum pecoribus [2 1Kb] ; sed lumen quod Angelis lucet, lumen cui uidendo corda purgantur. Transit ista nox in qua modo uiuimus, in qua nobis accenduntur lucerne Scripturarum: et ueniet illud quod in Psalmo canitur, Mane astabo tibi, et contemplabor te .



CAPUT II.

2. Mirabilis ortus Christi ex uirgine. Iustitia ortu Christi nobis allata. Dies ergo ille, uerbum Dei, dies qui lucet Angelis, dies qui lucet in illa unde peregrinamur patria, uestiuit se carne, natusque est de Maria uirgine. Mirabiliter natus. Quid mirabilius uirginis partu? Concipit, et uirgo est; parit, et uirgo est. Creatus est de ea quam creauit: attulit ei fecunditatem, non corrupit eius integritatem. Maria unde? Ex Adam. Adam unde? De terra. Si Maria de Adam, et Adam de terra; ergo et Maria terra. Si autem Maria terra, agnoscamus quod cantamus, ueritas de terra orta est. Quale nobis beneficium prestitit? ueritas de terra orta est, et iustitia de celo prospexit . Iudei enim, sicut dicit Apostolus,  ignorantes Dei iustitiam, et suam uolentes constituere, iustitie Dei non sunt subiecit. Unde potest homo esse iustus? a semetipso? Quis pauper sibi dat panem? Quis nudus cooperitur, nisi acceperit uestem [1 1Kb] ? Unde iustitia? Que iustitia sine fide? Iustus enim ex fide uiuit . Qui sine fide se dicit iustum, mentitur. Quoniam mentitur in quo non est fides; si uult dicere uerum, conuertat se ad ueritatem. Longe enim ueritas erat, que de terra orta est. Dormiebas, uenit ad te: graui opprimebaris somno, excitauit te: uiam tibi fecit per se, ne perderet te. Ergo, ueritas de terra orta est, quia Christus de uirgine natus est: iustitia de celo prospexit, ut per iustitiam homines resipiscerent, qui per iniustitiam desipuerunt [2 1Kb] .



CAPUT III.

3. Regenerationis beneficium ex humana Christi generatione. Mortales eramus, peccatis opprimebamur, penas nostras portabamus. Omnis homo quando nascitur, a miseria inchoat. Noli querere prophetantem: interroga nascentem, uide flentem. Cum hec esset in terra Dei indignatio, qualis subito facta est dignatio? ueritas de terra orta est. Creauit omnia, creatus est inter omnia. Fecit diem, uenit in diem. Dominus Christus in eternum sine initio apud Patrem, habet et Natalem. In principio uerbum, qui nisi haberet humanam generationem, nos ad diuinam non perueniremus regenerationem, natus est, ut renasceremur. Christus natus est, nemo dubitet renasci: generatus est, non regenerandus. Cui enim necessaria erat regeneratio, nisi cuius damnata est generatio? Fiat itaque in cordibus nostris misericordia eius. Portauit eum mater in utero: portemus et nos in corde. Grauidata est uirgo incarnatione Christi: grauidentur pectora nostra fide Christi. Peperit uirgo Saluatorem: pariat anima nostra salutem, pariamus et laudem. Non simus steriles: anime nostre Deo sint fecunde.



CAPUT Iu.

4. Generatio Christi duplex. Generatio Christi a Patre sine matre, et a matre sine patre: ambe mirabiles. Prima, eterna; secunda, temporalis. Natus est eternus de eterno [3 1Kb]  . Quid miraris? Deus est. Sit consideratio diuinitatis; et perit causa admirationis. Transeat admiratio, ascendat laudatio: fides adsit, crede quod factum est. Parumne pro te humiliatus est Deus? Qui Deus erat, factus est. Augustum erat diuersorium, inuolutus pannis, in presepe positus est, quis non admiretur? Ille qui mundum implet, in diuersorio locum non inuenit. In presepio positus cibus noster est factus. Accedant ad presepe duo animalia, duo populi. Cognouit bos possessorem suum, et asinus presepe Domini sui . Noli erubescere Dei esse iumentum: Christum portabis, non errabis; ambulas per uiam, sedet super te. Sedeat super nos Dominus, et quo uult nos dirigat: iumentum ipsius simus, ad Ierusalem eamus. Ipso insidente non opprimimur, sed eleuamur: ipso ducente, non errabimus, per ipsum ad ipsum eamus; ut cum nato hodie puero in perpetuum gaudeamus [1 1Kb] .



SERMO CXC [* 1Kb]  . In Natali Domini, uII.



CAPUT PRIMUM.

1. Diem quo nasceretur Christus mysterii causa elegit. Dominus noster iehsu qui erat apud Patrem antequam natus esset ex matre, non solum uirginem de qua nasceretur, sed et diem quo nasceretur, elegit. Errantes homines plerumque eligunt dies, alius nouellandi, alius edificandi, alius proficiscendi, et aliquando etiam alius uxorem ducendi. Quod cum facit, ideo facit, ut inde aliquid natum feliciter nutriatur. Nemo tamen potest eligere diem, quo ipse nascatur. Sed ille potuit utrumque eligere, qui utrumque potuit et creare. Nec ita elegit diem, sicut eligunt qui fata hominum inaniter de siderum dispositione suspendunt. Non enim per diem felix factus est qui est natus; sed felicem fecit diem, quo nasci est ipse dignatus. Nam et dies natiuitatis eius, habet mysterium lucis eius. Sic enim dicit Apostolus: Nox precessit, dies autem appropinquauit: abiiciamus opera tenebrarum, et induamus nos arma lucis, sicut in die honeste ambulemus [2 1Kb] . Agnoscamus diem, et simus dies. Nox enim eramus, cum infideliter uiuebamus. Et quoniam ipsa infidelitas que totum mundum uice noctis obtexerat, minuenda fuerat fide crescente; ideo die Natalis Domini nostri Iesu Christi, et nox incipit perpeti detrimenta, et dies sumere augmenta. Habeamus ergo, fratres, solemnem istum diem; non sicut infideles propter hunc solem, sed propter eum qui fecit hunc solem. Quod enim uerbum erat, caro factum est , ut propter nos posset esse sub sole. Carne quippe sub sole: maiestate autem super uniuersum mundum, in quo condidit solem. Nunc uero et carne super istum solem, quem pro Deo colunt, qui mente ceci uerum iustitie non uident solem.



CAPUT II.

2. Natiuitates Christi due. Cur nasci ex femina uoluit. Diem ergo istum, Christiani, non diuine natiuitatis celebremus, sed humane, scilicet qua contemperatus est nobis; ut per inuisibilem uisibilem factum, a uisibilibus ad inuisibilia transiremus. Debemus enim fide catholica retinere duas esse natiuitates Domini: unam diuinam, alteram humanam; illam sine tempore, hanc in tempore. Ambas autem mirabiles: illam sine matre, istam sine  patre. Si istam non comprehendimus, illam quando enarramus? Quis comprehendat nouitatem nouam, inusitatam, unicam in mundo, incredibilem credibilem factam, et toto mundo incredibiliter creditam, ut uirgo conciperet, uirgo pareret, uirgo pariens permaneret? Quod humana ratio non inuenit, fides capit: et ubi humana ratio deficit, fides proficit. Quis enim dicat non potuisse Dei uerbum per quod facta sunt omnia, facere sibi carnem etiam sine matre, sicut primum hominem sine patre fecit et matre? Sed quoniam utrumque sexum, id est, masculi et femine, ipse utique creauit; ideo utrumque sexum etiam nascendo uoluit honorare, quem uenerat liberare. Lapsum certe primi hominis nostis, quia non est ausus serpens loqui uiro, sed ad eum deiiciendum femineo usus est ministerio. Per infirmiorem, obtinuit fortiorem: et qui per alterum penetrauit, de utroque triumphauit. Ideo ut non possemus mortem nostram in femina uelut motu iusti doloris horrere, eamque credere sine reparatione damnatam; Dominus ueniens querere quod perierat, utrumque uoluit honorando commendare, quia utrumque perierat. In nullo igitur sexu debemus iniuriam facere Creatori: utrumque ad sperandam salutem commendauit Natiuitas Domini. Honor masculini sexus est in carne Christi: honor feminini est in matre Christi. uicit serpentis astutiam gratia Iesu Christi.



CAPUT III.

3. Christus propter nos infans in presepi. Uterque ergo sexus in eo qui hodie natus est renascatur, et celebret hodiernum diem: quo die non Dominus Christus esse cepit, sed qui erat semper apud Patrem, carnem quam accepit ex matre, in hanc lucem protulit; matri fecunditatem afferens, integritatem non auferens. Concipitur, nascitur, infans est. Quis est iste infans? Infans enim dicitur, quod non possit fari, id est loqui. Ergo et infans, et uerbum est. Per carnem tacet, per Angelos docet. Nuntiatur pastoribus princeps pastorque postorum: et in presepi iacet fidelium cibaria iumentorum. Predictum enim fuerat per Prophetam: Agnouit bos possessorem suum, et asinus presepe Domini sui . Ideo in asello sedit, quando Ierusalem cum laudibus multitudinis precedentis et consequentis intrauit . Et nos agnoscamus, ad presepe accedamus, cibaria manducemus, Dominum rectoremque portemus; ut ad celestem Ierusalem illo ducente ueniamus. Infirma est Christi ex matre natiuitas; sed ex Patre ampla maiestas. Habet in diebus temporalibus temporalem diem; sed ipse est dies eternus ex eterno die.

4. Celebranda Christi natiuitas. Merito psalmi eius tanquam uoce tube celestis accendimur, ubi audimus: Cantate Domino canticum nouum; cantate Domino, omnis terra. Cantate Domino, et benedicite nomen eius . Agnoscamus ergo, et annuntiemus diem ex die, qui in carne natus est isto die. Dies Filius ex die Patre, Deus ex Deo, lumen ex lumine. Hoc est enim salutare, de quo alibi dicitur: Deus misereatur nostri, et benedicat nos; illuminet  uultum suum super nos: ut cognoscamus in terra uiam tuam, in omnibus gentibus salutare tuum . Quod dixit, in terra; hoc repetiuit, in omnibus gentibus: et quod dixit, uiam tuam; hoc repetiuit, salutare tuum. Ipsum Dominum dixisse meminimus, Ego sum uia . Et modo cum Euangelium legeretur, audiuimus Simeonem beatissimum senem responsum accepisse diuinum, quod non gustaret mortem, nisi prius uidisset Christum Domini. Qui cum accepisset in manibus infantem Christum, et cognouisset paruulum magnum: Nunc dimittis, inquit, Domine, seruum tuum, secundum uerbum tuum, in pace: quoniam uiderunt oculi mei salutare tuum . Bene ergo nuntiemus diem ex die, salutare eius. Annuntiemus in gentibus gloriam eius, in omnibus populis mirabilia eius . In presepi iacet, sed mundum continet: ubera sugit, sed Angelos pascit: pannis inuoluitur, sed immortalitate nos uestit: lactatur, sed adoratur: locum in diuersorio non inuenit, sed templum sibi in credentium cordibus facit. Ut enim fieret fortis infirmitas, infirma facta est fortitudo. Magis ergo miremur, quam contemnamus eius etiam carnalem natiuitatem; et ibi agnoscamus tante propter nos celsitudinis humilitatem. Inde accendamus caritatem, ut perueniamus ad eius eternitatem.



SERMO CXCI [* 1Kb]  . In Natali Domini, uIII  .



CAPUT PRIMUM.

1. uerbum ut indigna pro indignis ferret incarnatum est. uerbum Patris [1 2Kb] per quod facta sunt tempora, caro factum, Natalem suum nobis fecit in tempore: et in ortu humano habere uoluit unum diem, sine cuius nutu diuino nullus uoluitur dies. Ipse apud Patrem precedit cuncta spatia  seculorum: ipse de matre in hac die cursibus se ingessit annorum. Homo factus, hominis factor: ut sugeret ubera, regens sidera; ut esuriret panis, ut sitiret fons, dormiret lux, ab itinere uia fatigaretur, falsis testibus ueritas accusaretur, iudex uiuorum et mortuorum a iudice mortali iudicaretur, ab iniustis iustitia damnaretur, flagellis disciplina cederetur, spinis botrus coronaretur, in ligno fundamentum suspenderetur, uirtus infirmaretur, salus uulneraretur, uita moreretur. Ad hec atque huiusmodi sustinenda pro nobis indigna [1 1Kb] , ut liberaret indignos; quando nec ille aliquid mali, qui propter nos tanta pertulit mala, nec nos boni aliquid merebamur, qui per eum tanta accepimus bona: propter hec ergo, qui erat ante omnia secula sine initio dierum Dei Filius, esse in nouissimis diebus dignatus est hominis filius; et qui de Patre natus, non a Patre factus erat, factus est in matre quam fecerat; ut ex illa ortus hic aliquando esset, que nisi per illum nunquam et nusquam esse potuisset.

2. uirginitate matris illesa natus Christus. Sic adimpletum est quod predixerat Psalmus, ueritas de terra orta est . Maria uirgo ante conceptum, uirgo post partum. Absit enim ut in ea terra, hoc est in ea carne unde orta est ueritas, periret integritas. Nempe post resurrectionem suam, cum spiritus putaretur esse, non corpus: Palpate, inquit, et uidete, quia spiritus carnem et ossa non habet, sicut me uidetis habere . Et tamen illius iuuenilis corporis soliditas, non patentibus foribus se ad discipulos intromisit . Cur ergo qui potuit per clausa ostia magnus intrare, non potuit etiam per incorrupta membra paruus exire  ? Sed neque hoc, neque illud uolunt credere increduli. Ideo potius fides utrumque credit; quia infidelitas utrumque non credit. Ipsa est quippe infidelitas, cui nulla in Christo uidetur esse diuinitas. Porro si fides Deum natum credit in carne, Deo non dubitat utrumque possibile; ut et corpus maioris etatis non reserato aditu domus, intus positis presentaret, et sponsus infans de thalamo suo, hoc est utero uirginali, illesa matris uirginitate procederet .



CAPUT II.

3. Ecclesia mente et uirgo et mater. Illic namque unigenitus Dei Filius humanam sibi dignatus est coniungere naturam, ut sibi capiti immaculato immaculatam consociaret [2 1Kb] Ecclesiam: quam Paulus apostolus uirginem uocat, non solas in ea considerans etiam corpore uirgines, sed incorruptas omnium desiderans mentes. Desponsaui enim uos, inquit, uni uiro, uirginem castam exhibere Christo . Ecclesia ergo imitans Domini sui matrem, quoniam corpore non potuit, mente tamen et mater est et uirgo. Nullo itaque modo uirginitatem matri sue nascendo Christus ademit, qui Ecclesiam suam de fornicatione demonum redimendo uirginem fecit. Ex cuius  incorrupta uirginitate procreate uirgines sancte, que terrenas nuptias contemnentes, esse etiam carne uirgines elegistis, gaudentes celebrate solemniter hodierno die uirginis partum. Ille quippe est natus ex femina, qui non est a masculo satus in femina. Qui uobis attulit quod amaretis, matri non abstulit quod amatis. Qui sanat in uobis quod traxistis ex Eua, absit ut uitiaret quod dilexistis in Maria.



CAPUT III.

4. uirginitas Marie imitanda. Illa igitur cuius uestigia sectamini, et ut conciperet, cum uiro non mansit; et cum pareret, uirgo permansit. Imitamini eam quantum potestis; non fecunditate, quia hoc non potestis, salua uirginitate. Sola utrumque potuit, quorum uos unum habere uoluistis; quia hoc perditis, si utrumque habere uelitis. Sola utrumque potuit, que omnipotentem peperit, per quem potuit. Solum enim unicum Dei Filium, isto unico modo fieri oportebat filium hominis. Nec tamen ideo non est uobis aliquid Christus, quia unius [1 1Kb] est uirginis fetus. Ipsum quippe uos, quem filium edere non potuistis carne, sponsum inuenistis in corde: et talem sponsum, quem et redemptorem sic teneat felicitas uestra [2 1Kb] , ut peremptorem non timeat uirginitas uestra. Qui enim matri uirginitatem nec corporali abstulit partu, multo magis in uobis eam spirituali seruat amplexu. Nec propterea uos steriles deputetis, quia uirgines permanetis. Nam et ipsa pia integritas carnis, ad fecunditatem pertinet mentis. Agite quod ait Apostolus: quoniam non cogitatis ea que sunt mundi, quomodo placeatis maritis; cogitate que Dei sunt, quomodo illi in omnibus placeatis ; ut non uterum fetibus, sed animum fecundum possitis habere uirtutibus. Postremo omnes alloquor, omnibus dico; uniuersam uirginem castam, quam desponsauit Apostolus Christo, ista uoce compello. Quod miramini in carne Marie, agite in penetralibus anime. Qui corde credit ad iustitiam, concipit Christum: qui ore confitetur ad salutem , parit Christum. Sic in mentibus uestris et fecunditas exuberet, et uirginitas perseueret.



SERMO CXCII [* 1Kb]  . In Natali Domini, IX  .



CAPUT PRIMUM.

1. Incarnatio Filii Dei propter homines, quam admiranda. Hodie ueritas de terra orta est , Christus de carne natus est. Gaudete solemniter, et sempiternum diem hodierno quoque admoniti cogitate, eterna dona spe firmissima concupiscite; filii Dei esse accepta potestate presumite. Propter uos temporalis effectus est temporum effector, propter uos in carne apparuit  mundi Conditor, propter uos creatus est Creator. Quid adhuc mortales mortalibus rebus oblectamini, et fugitiuam uitam, si fieri posset, tenere conamini? Spes longe clarior effulsit in terris, ut terrenis uita promitteretur in celis. Hoc ut crederetur, res incredibilior prerogata est. Deos facturus qui homines erant, homo factus est qui Deus erat: nec amittens quod erat, fieri uoluit ipse quod fecerat. Ipse fecit quod esset, quia hominem Deo addidit, non Deum in homine perdidit [1 1Kb] . Miramur uirginis partum, et nouum ipsum nascendi modum incredulis persuadere conamur, quod in utero non seminato germen prolis exortum est, et a complexu carnis uiscera immunia filium hominis protulerunt, cuius patrem hominem non tulerunt: quod uirginitatis integritas et in conceptu clausa, et in partu incorrupta permansit. Mira est ista potentia, sed plus est miranda misericordia, quod ille qui sic nasci potuit, nasci uoluit [2 1Kb] . Erat enim iam unicus Patri, qui unicus natus est matri: et ipse est factus in matre, qui sibi fecerat matrem [3 1Kb] ; sempiternus cum Patre, hodiernus ex matre: post matrem de matre factus, ante omnia de Patre non factus: sine quo Pater nunquam fuit, sine quo mater nunquam fuisset.



CAPUT II.

2. uirginibus, uiduis et coniugatis ex Christi natiuitate letitie causa. Ecclesia, mater est et uirgo. Exsultate, uirgines Christi, consors uestra est mater Christi. Christum parere non potuistis, sed propter Christum parere noluistis. Qui non ex uobis natus est, uobis natus est. uerumtamen si uerbi eius memineritis, sicut meminisse debetis; estis etiam uos matres eius, quia uoluntatem facitis Patris eius. Ipse enim dixit: Quicumque facit uoluntatem Patris mei, ipse mihi frater et soror et mater est . Exsultate, uidue Christi: qui fecundam fecit uirginitatem, illi uouistis [4 1Kb] continentie sanctitatem. Exsulta etiam, castitas nuptialis, omnes fideliter uiuentes cum coniugibus uestris: quod amisistis in corpore, in corde seruate. Ubi iam non potest esse a concubitu caro integra, sit in fide uirgo conscientia, secundum quam uirgo est omnis Ecclesia. In Maria Christum pia uirginitas peperit: in Anna Christum uiduitas paruum grandeua cognouit: in Elisabeth Christo coniugalis castitas et anilis fecunditas militauit. Omnes gradus fidelium membrorum capiti contulerunt, quod ipsius gratia [5 1Kb] conferre potuerunt. Proinde quia ueritas et pax et iustitia Christus est, hunc fide concipite, operibus edite; ut quod egit uterus Marie in carne Christi, agat cor uestrum in lege Christi. Quomodo autem non ad partum uirginis pertinetis, quando Christi membra estis? Caput uestrum peperit Maria, uos Ecclesia. Nam ipsa quoque et mater et uirgo est:  mater uisceribus caritatis, uirgo integritate fidei et pietatis. Populos parit, sed unius membra sunt [1 1Kb] , cuius ipsa est corpus et coniux, etiam in hoc similitudinem gerens illius uirginis, quia et in multis mater est unitatis.



CAPUT III.

3. ueritas de terra, iustitia de celo. Die minimo anni cur natus Christus. Omnes itaque unanimes, castis mentibus et affectibus sanctis, diem Natalis Domini celebremus: quo die, sicut istum sermonem exorsi sumus, ueritas de terra orta est. Iam enim et quod in eodem psalmo sequitur, factum est. Nam ille qui de terra ortus est, hoc est, de carne natus est, quia de celo uenit, et super omnes est ; procul dubio cum ascendit ad Patrem, etiam iustitia de celo prospexit. Hanc enim iustitiam uerbis suis ipse commendat, promittendo Spiritum sanctum: Ipse, inquit, arguet mundum de peccato, et de iustitia, et de iudicio. De peccato quidem, quia non crediderunt in me: de iustitia, quia ad Patrem uado; et iam non uidebitis me . Hec est iustitia, que de celo prospexit. A summo enim celo egressio eius, et occursus eius usque ad summum celi. Ne uero quisquam contemneret ueritatem, quia de terra orta est, cum sicut sponsus processit de thalamo suo, id est, de utero uirginali, ubi uerbum Dei creature humane quodam ineffabili coniugio copulatum est: ne hoc ergo quisquam contemneret, et quamuis mirabiliter natum, et dictis factisque mirabilem, tamen propter similitudinem carnis peccati nichil amplius Christum quam hominem crederet: cum dictum esset, Tanquam sponsus procedens de thalamo suo, exsultauit ut gigas ad currendam uiam; continuo subiunctum est, A summo celo egressio eius . Quod ergo audis, ueritas de terra orta est, dignatio est, non conditio; misericordia est, non miseria. ueritas ut de terra oriretur, de celo descendit: sponsus ut de thalamo suo procederet, a summo celo egressio eius. Inde est quod hodie natus est, quo die minor dies nullus in terris, a quo tamen incrementa dies sumunt. Qui ergo inclinatus est, et nos erexit, minimum elegit diem, sed unde lux crescit: ipso suo tali aduentu, nos etiam tacitus tanquam sonitu magni clamoris exhortans, ut qui pauper propter nos factus est, in illo diuites esse discamus; qui propter nos formam serui accepit, in illo libertatem accipiamus; qui propter nos de terra ortus est, in illo celum possideamus.



SERMO CXCIII [* 1Kb]  . In Natali Domini, X.

1. Angelorum uocem, per quam Dominus iehsu Christus natus uirginis partu, pastoribus nuntiatus est, cum Euangelium legeretur, audiuimus: Gloria in excelsis Deo, et in terra pax hominibus bone uoluntatis . Festa uox et gratulatoria, non uni femine, cuius uterus prolem ediderat; sed generi humano, cui uirgo pepererat Saluatorem. Dignum enim erat,  et hoc prorsus decebat, ut ei fete que Dominum celi et terre procreauerat, et post editum fetum integra manserat [1 1Kb] , non muliercule humanis solemnitatibus, sed Angeli diuinis laudibus, fetalia celebrarent. Dicamus ergo et nos, et quanta possumus cum exsultatione dicamus, qui non pecorum pastoribus eum natum nuntiamus, sed eius Natalitia cum eius ouibus celebramus: dicamus, inquam, et nos fideli corde, deuota uoce, Gloria in excelsis Deo, et in terra pax hominibus bone uoluntatis. Et hec uerba diuina, has Dei laudes, hoc angelicum gaudium, quanta ualemus consideratione perspectum, fide et spe et caritate meditemur. Sicut enim credimus et speramus et desideramus, erimus et nos gloria in excelsis Deo, cum resurgente corpore spirituali rapti fuerimus in nubibus obuiam Christo: si modo cum in terra sumus, pacem cum bona uoluntate sectemur. In excelsis quippe uita, quia ibi regio uiuorum; et ibi dies boni [2 1Kb] , ubi Dominus idem ipse est, et anni eius non deficiunt. Quisquis autem uult uitam, et diligit uidere dies bonos, cohibeat linguam suam a malo, et labia eius non loquantur dolum; declinet a malo, et faciat bonum: et ita sit homo bone uoluntatis. Et querat pacem, ac sequatur eam : quia in terra pax hominibus bone uoluntatis.

2. Quod si dicis, o homo, Ecce uelle adiacet mihi, perficere autem bonum non inuenio; et condelectaris legi Dei secundum interiorem hominem, uides autem aliam legem in membris tuis repugnantem legi mentis tue, et captiuum te ducentem in lege peccati que est in membris tuis: persiste in bona uoluntate, et exclama quod sequitur, Miser ego homo, quis me liberabit de corpore mortis huius? Gratia Dei, per Iesum Christum Dominum nostrum . Ipse est enim pax in terra hominibus bone uoluntatis, post bellum in quo caro concupiscit aduersus spiritum, et spiritus aduersus carnem; ut non que uultis illa faciatis : quoniam ipse est pax nostra, qui fecit utraque unum . Persistat igitur bona uoluntas aduersus concupiscentias malas, et persistens imploret auxilium gratie Dei, per Iesum Christum Dominum nostrum. Repugnatur illi a lege membrorum carnalium, et ecce iam etiam captiuatur: imploret auxilium, non fidat uiribus suis; et saltem fessa, non dedignetur esse confessa. Aderit enim qui dixit eis quos iam uidebat credentes in eum: Si permanseritis in uerbo meo, uere discipuli mei eritis; et cognoscetis ueritatem, et ueritas liberabit uos . Aderit et liberabit ueritas de corpore mortis huius. Ideo quippe ueritas, cuius Natalitia celebramus, de terra orta est , ut sit pax in terra hominibus bone uoluntatis. Nam quis idoneus est uelle et posse, nisi inspirando adiuuet ut possimus, qui uocando prestitit ut uelimus? Quia ubique misericordia  eius preuenit nos [1 1Kb] , ut uocaremur qui nolebamus, et ut impetremus posse quod uolumus. Dicamus ergo ei: Iuraui, et statui custodire iudicia iustitie tue. Statui quidem, et quia imperasti [2 1Kb] , promisi obedientiam: sed quoniam uideo aliam legem in membris meis repugnantem legi mentis mee, et captiuum me ducentem in lege peccati, que est in membris meis; humiliatus sum usquequaque, Domine, uiuifica me secundum uerbum tuum. Ecce uelle adiacet mihi: ergo uoluntaria oris mei approba, Domine ; ut fiat pax in terra hominibus bone uoluntatis. Dicamus ista, et si qua alia suggerit pietas, sanctis instructa lectionibus: ut nati ex uirgine Domini celebritatem non inaniter frequentemus, inchoati bona uoluntate, perficiendi plenissima caritate [3 1Kb] ; que et diffunditur in cordibus nostris, non per nos ipsos, sed per Spiritum sanctum qui datus est nobis .



SERMO CXCIu [* 1Kb]  . In Natali Domini, XI  .



CAPUT PRIMUM.

1. Natiuitas Christi duplex. Dies natiuitatis Christi et Ioannis. Audite, filii lucis, adoptati in regnum Dei; fratres karissimi, audite; audite, et exsultate, iusti, in Domino, ut uos rectos possit decere laudatio . Audite quod nostis, recolite quod audistis, amate quod creditis, predicate quod amatis. Sicut anniuersarium celebramus hunc diem, sic huic diei debitum exspectate sermonem. Natus est Christus, Deus de Patre, homo de matre. De Patris immortalitate, de matris uirginitate. De Patre sine matre, de matre sine patre. De Patre sine tempore, de matre sine semine. De Patre principium uite, de matre finis mortis. De Patre ordinans omnem diem, de matre consecrans istum diem [4 2Kb] .



CAPUT II.


Premisit enim hominem Ioannem, qui tunc nasceretur, cum dies inciperent minui: et natus est ipse, cum dies inciperent crescere, ut ex hoc prefiguraretur quod ait idem Ioannes, Illum oportet crescere, me autem minui . Debet enim uita humana in se deficere, in Christo proficere; ut qui uiuunt, iam non sibi uiuant, sed ei qui pro omnibus mortuus est et resurrexit : et dicat unusquisque nostrum quod dicit Apostolus, uiuo autem iam non ego, uiuit uero in me Christus . Illum enim oportet crescere, me autem minui.

2. uerbum Angelorum in celis, et hominum in presepio cibus. Laudant eum condigne omnes Angeli eius, quorum cibus eternus est, incorruptibili eos sagina uiuificans; quia uerbum Dei est, cuius uita uiuunt, cuius eternitate semper uiuunt, cuius bonitate semper beate uiuunt. Illi eum condigne laudant, Deum apud Deum, et dant gloriam in excelsis Deo. Nos autem plebs eius et oues manuum eius , pro modulo infirmitatis nostre pacem per bonam uoluntatem reconciliati mereamur. Ipsorum enim Angelorum uere hodierna uox est, quam nato nobis Saluatore exsultando fuderunt: Gloria in excelsis Deo, et in terra pax hominibus bone uoluntatis . Laudant ergo illi competenter, laudemus et nos obedienter. Sunt illi nuntii eius, sumus et nos pecora eius. Impleuit in celo mensam ipsorum, impleuit in terra presepe nostrum. Plenitudo enim mense ipsorum est, quia in principio erat uerbum, et uerbum erat apud Deum, et Deus erat uerbum. Plenitudo presepii nostri est, quia uerbum caro factum est, et habitauit in nobis . Ut enim panem Angelorum manducaret homo, creator Angelorum factus est homo. Illi laudant uiuendo, nos credendo: illi fruendo, nos petendo: illi capiendo, nos querendo: illi intrando, nos pulsando.



CAPUT III.

3. uerbi uisione post hanc uitam satiabimur. Quis enim hominum omnes thesauros sapientie et scientie nouerit in Christo occultos, atque in paupertate carnis eius absconditos? Quia propter nos pauper factus est, cum diues esset, ut illius paupertate ditaremur . Cum enim mortalitatem assumeret, mortemque consumeret, in paupertate se ostendit: sed diuitias dilatas promisit, non ablatas amisit. Quam multa [1 1Kb] multitudo dulcedinis eius, quam abscondit timentibus se, perficit autem sperantibus in se ! Ex parte enim scimus, donec ueniat quod perfectum est. Cui capiendo ut idonei prestaremur, ille equalis Patri in forma Dei, in forma serui factus similis nobis, reformat nos ad similitudinem Dei: et factus filius hominis unicus Filius Dei [2 1Kb] , multos filios hominum facit filios Dei; et nutritos seruos per uisibilem formam serui, perficit liberos ad uidendam formam Dei. Filii enim Dei sumus, et nondum apparuit  quid erimus. Et scimus quoniam cum apparuerit, similes ei erimus, quoniam uidebimus eum sicuti est . Nam qui sunt illi sapientie scientieque thesauri, que ille diuitie diuine, nisi quia sufficiunt nobis? Et que illa multitudo dulcedinis, nisi quia satiat nos? Ostende ergo nobis Patrem, et sufficit nobis . Et in quodam psalmo quidam ex nobis, uel in nobis, uel pro nobis, ait illi: Satiabor, dum manifestabitur gloria tua . Ipse autem et Pater unum sunt : et qui ipsum uidet, uidet et Patrem . Ergo Dominus uirtutum, ipse est rex glorie . Conuertens nos, ostendet nobis faciem suam; et salui erimus , et satiabimur, et sufficiet nobis.



CAPUT Iu.

4. Conclusio. Dicat itaque illi cor nostrum: Quesiui uultum tuum; uultum tuum, Domine, requiram; ne auertas faciem tuam a me . Et respondeat ipse cordi nostro: Qui diligit me, mandata mea custodit: et qui diligit me, diligetur a Patre meo; et ego diligam eum, et ostendam me ipsum illi . uidebant utique eum oculis illi quibus hoc dicebat, et sonum uocis eius auribus audiebant, et humano corde hominem cogitabant: sed quod oculus non uidit, nec auris audiuit, nec in cor hominis ascendit, eumdem ipsum se promittebat ostendere diligentibus se . Quod donec fiat, donec ostendat nobis quod sufficiat nobis, donec eum fontem uite potemus et satiemur; interim dum ambulantes per fidem peregrinamur ab eo, dum esurimus et sitimus iustitiam, et [1 1Kb] forme Dei pulchritudinem ineffabili ardore desideramus, forme serui Natalem deuoto obsequio celebremus. Nondum contemplari possumus quod genitus est ante luciferum a Patre, frequentemus [2 1Kb] quod nocturnis horis est natus ex uirgine. Nondum capimus, quod ante solem permanet nomen eius , agnoscamus in sole positum tabernaculum eius. Nondum contuemur Unicum permanentem in Patre suo, recordemur sponsum procedentem de thalamo suo . Nondum idonei sumus conuiuio Patris nostri, agnoscamus presepe Domini nostri Iesu Christi.



SERMO CXCu [* 1Kb]  . In Natali Domini, XII  .

1. Natiuitas Christi duplex, utraque inenarrabilis. Filius Dei idemque filius hominis Dominus noster iehsu Christus, sine matre de Patre natus, creauit omnem diem; sine patre de matre natus, consecrauit hunc diem; diuina natiuitate inuisibilis, humana uisibilis, utraque mirabilis. Proinde quod de illo propheta predixit, Generationem eius quis enarrabit ? de qua potius dictum sit, iudicare difficile est; utrum de illa ubi nunquam non natus ceternum habet Patrem, an de ista ubi aliquando natus, in qua fieret, iam fecerat matrem: utrum de illa ubi semper natus est, qui semper erat; quis enim enarrabit quomodo natum sit lumen de lumine, et unum lumen utrumque sit? quomodo natus sit Deus de Deo, nec deorum numerus creuerit? quomodo uelut de re transacta dicatur quod natus est, cum tempus in illa natiuitate nec transierit, quo preterita esset; nec precesserit, quo futura esset; nec presens fuerit, quasi adhuc fieret, et perfecta non esset? Hanc ergo generationem quis enarrabit; cum id quod enarrandum est supra tempora maneat, sermo autem enarrantis in tempore transeat? Istam quoque ex uirgine generationem quis enarrabit, cuius conceptus in carne non carnaliter factus, cuius ortus ex carne ubertatem nutrienti attulit, integritatem parienti non abstulit? Quamlibet itaque earum, siue utramque generationem eius quis enarrabit?

2. Christus uirginis filius, uirginis sponsus. Hic est Dominus Deus noster, hic est mediator Dei et hominum homo Saluator noster, qui natus de Patre creauit et matrem; creatus de matre glorificauit et Patrem: sine femineo partu unicus Patri, sine uirili complexu unicus matri. Hic est speciosus forma pre filiis hominum , sancte filius Marie, sancte sponsus Ecclesie, quam sue genitrici similem reddidit: nam et nobis eam matrem fecit, et uirginem sibi custodit. Ad hanc quippe dicit Apostolus: Aptaui uos uni uiro, uirginem castam exhibere Christo . De qua rursus dicit, matrem nostram non ancillam, sed liberam, cuius multi filii deserte magis quam eius que habet uirum . Est ergo et Ecclesie, sicut Marie, perpetua integritas, et incorrupta fecunditas. Quod enim illa meruit in carne, hec seruauit in mente: nisi quod illa peperit unum, hec parit multos, in unum congregandos per unum.

3. Cur Christus in carne uenit. Hic est ergo dies quo uenit in mundum, per quem factus est mundus; quo carne factus est presens, uirtute nunquam absens: quia in hoc mundo erat, et in sua uenit. In mundo erat, sed mundum latebat: quia lux lucebat in tenebris, et eam tenebre non comprehendebant . uenit ergo in carne, carnis uitia mundaturus. uenit in medicinali terra [1 1Kb] , unde curaret interiores oculos nostros, quos exterior nostra excecauerat terra: ut eis sanatis, qui fuimus antea tenebre, lux efficiamur in Domino ; et non iam lux in tenebris luceat presens absentibus, sed appareat certa cernentibus. Ad hoc processit sponsus de thalamo suo, et exsultauit ut gigas ad currendam uiam . Speciosus ut sponsus, fortis ut gigas, amabilis et terribilis, seuerus et serenus, pulcher bonis, asper malis, manens in sinu Patris, impleuit  uterum matris. In quo thalamo, id est, uirginis utero, natura diuina sibi copulauit humanam: ubi uerbum caro factum est pro nobis, ut a matre procedens, habitaret in nobis ; ut ad Patrem precedens, ubi habitemus preparet nobis. Hunc ergo diem leti solemniter celebremus; et eternum diem, per eum qui nobis eternus in tempore natus est, fideliter exoptemus.



SERMO CXCuI [* 1Kb]  . In Natali Domini, XIII.



CAPUT PRIMUM.

1. Christi natiuitates due sunt. Filius sine initio semper genitus a Patre. Hodiernus dies Natalis Domini nostri Iesu Christi nobis festus illuxit. Natalis dies, quo natus est dies. Et ideo hodie, quia ex hodierno crescit dies. Natiuitates Domini nostri Iesu Christi, due sunt; una diuina, altera humana: ambe mirabiles; illa sine femina matre, ista sine uiro patre. Quod ait sanctus Isaias propheta, Generationem eius quis enarrabit ? ad ambas generationes referri potest. Quis digne enarret generantem Deum [1 1Kb] ? Quis digne enarret uirginis partum? Illud sine die, hoc certo die: utrumque sine humana estimatione, et cum magna admiratione. Illam primam attendite generationem: In principio erat uerbum, et uerbum erat apud Deum, et Deus erat uerbum . Cuius uerbum! Ipsius Patris. Quod uerbum? Ipse Filius. Nunquam Pater sine Filio. Et tamen qui nunquam sine Filio, genuit Filium. Et genuit, et non cepit. Sine initio generato nullum est initium. Et tamen Filius, et tamen genitus. Dicturus est homo: Quomodo genitus, et non habet initium? Si genitus, habet initium: si non habet initium, quomodo genitus? Quomodo, nescio. Queris ab homine quomodo sit genitus Deus? Interrogatione tua laboro; sed Prophetam appello: Generationem eius quis enarrabit? ueni mecum ad istam generationem humanam, ueni mecum ad istam, in qua se ipsum exinaniuit formam serui accipiens: si forte uel ipsam capere possimus, si forte uel de ipsa aliquid loqui ualeamus. Etenim quis capiat, Qui cum in forma Dei esset, non rapinam arbitratus est esse equalis Deo? Quis hoc capiat? quis hoc digne cogitet? Cuius mens hoc audeat perscrutari? Cuius lingua audeat pronuntiare? Cuius ualeat cogitatio capere? Interim hoc omittamus: multum est ad nos. Ut autem non multum esset ad nos, semetipsum exinaniuit, formam serui accipiens, in similitudinem hominum factus . Ubi? In uirgine Maria. Inde ergo aliquid loquamur, si forte possumus. Angelus nuntiat, uirgo audit, credit, et concipit. Fides in mente, Christus in uentre. uirgo concepit, miramini: uirgo peperit, plus miramini: post partum, uirgo permansit. Generationem ergo istam quis enarrabit?



CAPUT II.

2. Tres uite, coniugalis, uidualis, et uirginalis, Christo attestantur. Dico quod uos delectet,  karissimi. Tres uite sunt in Ecclesia membrorum Christi: coniugalis, uidualis, uirginalis. Quia ipse uite, ipse pudicitie future erant in sanctis membris Christi; omnes iste uite tres attestate sunt Christum. Prima, coniugalis: quando Maria uirgo concepit, Elisabeth uxor Zacarie et ipsa conceperat; huius Iudicis preconem ferebat in utero. uenit ad eam sancta Maria, tanquam ad cognatam suam salutandam. Exsultauit infans in utero Elisabeth. Ille exsultauit, illa prophetauit. Habes attestantem pudicitiam coniugalem. Ubi uidualis? In Anna. Audistis modo cum Euangelium legeretur, quod esset sancta prophetissa uidua octoginta et quatuor annorum, que septem annis uixerat cum uiro suo; frequentans templum Domini, seruiens in orationibus nocte et die. Et ipsa uidua agnouit Christum. uidit paruum, agnouit magnum. Et ipsa attestata est. Habes et in ista uitam uidualem. In Maria, uirginalem . Eligat sibi quisque de istis tribus quam uoluerit. Qui preter istas esse uoluerit, in membris Christi esse non disponit. Non dicant coniugate: Nos ad Christum non pertinemus. Habuerunt maritos sancte femine. Non se extollant uirgines. Quanto magne sunt, humilient se in omnibus . Omnia exempla salutis proposita sunt ante oculos nostros. Nemo exorbitet. Nemo preter uxorem: melius sine uxore. Si pudicitiam coniugalem queris; habes Susannam: si uidualem; habes Annam: si uirginalem; habes Mariam.



CAPUT III.

3. Deus nostri causa infans. Dominus iehsu homo esse uoluit propter nos. Non uilescat misericordia: iacet in terra Sapientia. In principio erat uerbum, et uerbum erat apud Deum, et Deus erat uerbum. O cibus et panis Angelorum: de te implentur Angeli, de te satiantur, et non fastidiunt; de te uiuunt, de te sapiunt, de te beati sunt. Ubi es propter me? In diuersorio angusto, in pannis, in presepio. Propter quem? Qui regit sidera, sugit ubera: implet Angelos, fatur in sinu Patris, tacet in sinu matris. Sed locuturus est competente etate, impleturus Euangelium nobis. Propter nos passurus, propter nos moriturus, ad exemplum premii nostri resurrecturus, ante oculos discipulorum in celum ascensurus, ad iudicium de celo uenturus. Ecce qui in presepi iacebat, diminutus est, sed non perdidit se: accepit quod non erat, sed mansit quod erat. Ecce habemus infantem Christum, crescamus cum illo.



CAPUT Iu.

4. Calendarum Ianuariarum solemnitas superstitiosa. Satis hec sint Charitati uestre. Quia multos hic uideo propter solemnitatem, oportet ut dicam. Calende Ianuarie uenture sunt. Christiani estis omnes; Deo propitio, christiana est ciuitas [1 1Kb] .  Duo genera hominum hic sunt [1 1Kb] , Christiani et Iudei. Non fiant illa que odit Deus: per lusum iniquitas, per iocum improbitas. Non sibi faciant homines iudices, ne ueniant in manus ueri Iudicis. Audite, Christiani estis, membra Christi estis. Cogitate quid estis, cogitate quanti empti estis. Postremo si uultis scire quid facitis: ego eis dico, qui faciunt. Nolite ad iniuriam uestram referre, quibus ista displicent: eis dico qui faciunt, et quibus placent. uultis nosse quid facitis, et qualem tristitiam nobis ingeritis? Faciunt illud Iudei [2 1Kb] ? uel sic erubescite, ne fiat. Natali Ioannis, id est ante sex menses , de solemnitate superstitiosa pagana [3 1Kb] , Christiani ad mare ueniebant et ibi se baptizabant. Absens eram: sed, sicut comperi, per disciplinam Christianorum presbyteri permoti, quibusdam dignam et ecclesiasticam disciplinam dederunt. Murmurauerunt inde homines, et dixerunt quidam: Quantum erat ut indicaretur nobis? Si ante premoneremur, non faceremus. Ipsi premonuissent presbyteri, non fecissemus. Ecce episcopus premonet; moneo, predico, denuntio. Audiatur episcopus iubens, audiatur episcopus monens, audiatur episcopus rogans, audiatur episcopus adiurans. Adiuro per ipsum qui hodie natus est: adiuro, obstringo, nemo faciat. Ego me absoluo. Melius est ut monens audiar, quam tristis sentiar.



SERMO CXCuII [* 1Kb] . De Calendis Ianuariis, contra Paganos 



FRAGMENTA  .

1. Reuelatur enim ira Dei de celo super omnem impietatem. Quorum, nisi et Iudeorum et Gentium? Sed ne diceretur, Quare super impietatem Gentium? Nunquam enim Gentes Legem acceperunt et preuaricatores facti sunt? Recte reuelatur ira Dei super Iudeos, quibus data est Lex, et eam obseruare noluerunt: Gentibus autem non est data. Intuemini, fratres, et intelligite quomodo omnes reos ostendit, et omnes salutis indigere ac misericordie Dei. Reuelatur enim ira Dei de celo super omnem impietatem et iniustitiam hominum eorum qui ueritatem in iniquitate detinent. uidete quemadmodum non dixerit, Non habent ueritatem: sed, ueritatem, inquit, in iniquitate detinent. Et quasi quereres dicens, Quomodo possunt habere ueritatem, qui Legem non acceperunt? sequitur, Quia quod notum est, inquit, Dei, manifestum est in illis. Et quomodo potuit manifestum esse in illis quod notum est Dei, qui Legem non acceperunt? Sequitur, et dicit: Inuisibilia enim eius, a creatura mundi, per ea que facta sunt, intellecta conspiciuntur; sempiterna quoque  eius uirtus et diuinitas. Utique subaudimus, intellecta conspicitur. Cur enim attendat opera, et non querat artificem? Attendis terram fructificantem, attendis mare plenum animalibus suis, attendis erem plenum uolatilibus, attendis celum fulgere stellis, et cetera, et non queris tanti operis artificem? Sed dicis mihi: Ista uideo, illum non uideo. Ad ista uidenda corporis oculos dedit, ad se uidendum mentem dedit. Neque enim et animam hominis uides. Sicut ergo ex motibus et administratione corporis animam, quam non uides, intelligis: sic ex administratione totius mundi, et ex regimine ipsarum animarum intellige Creatorem. Sed parum est intelligere. Nam illi intellexerunt; et uide quid ait Apostolus: Quia cognoscentes Deum, non sicut Deum magnificauerunt, aut gratias egerunt; sed euanuerunt in cogitationibus suis, et obscuratum est insipiens cor eorum. Quo merito, nisi superbie? Nam uide sequentia: Dicentes se esse sapientes, stulti facti sunt. Non enim debebant sibi arrogare quod ille donauerat, nec se iactare ex eo quod non a se ipsis, sed ab illo habebant. Quod illi utique reddendum fuit, ut ad hoc tenendum quod uidere poterant, ab illo sanarentur qui dederat ut uiderent. Si enim hoc facerent, humilitatem seruarent, et possent purgari, atque illi beatissime contemplationi cohererent. Quia uero superbia erat in eis, interposuit se falsus et fallax et superbus, qui eis promitteret quod per partes nescio quas superbie purgarentur anime illorum, et fecit cultores demoniorum. Inde sacra omnia que celebrantur a Paganis, que ualere dicunt ad purgationem animarum suarum. Et audi Apostolum consequenter hec dicentem, quia pro mercede superbie ista receperunt; quia non sic honorificauerunt Deum, ut honorificandus est Deus. Et mutauerunt gloriam incorruptibilis Dei in similitudinem imaginis corruptibilis hominis. Iam simulacra sunt. Et ista quidem omnium Grecorum aliarumque gentium, que similitudinem hominum habent. Quia uero non est maior et superstitiosior idololatria quam Aegyptiorum: nam Aegyptus perfudit mundum figmentis talibus, qualia deinceps dicit Apostolus: cum dixisset, In similitudinem imaginis corruptibilis hominis; addidit, et uolucrum, et quadrupedum, et serpentium. Numquid enim, fratres, in aliis templis uidistis simulacrum capite canino uel taurino, ceterorumque animalium irrationabilium figmenta? Hec enim idola Aegyptiorum sunt. Utrumque enim genus complexus, ait Apostolus: »In similitudinem imaginis corruptibilis hominis, et uolucrum, et quadrupedum, et serpentium. Propterea tradidit illos Deus in desideria cordis eorum, in immunditiam; ut contumeliis afficiant corpora sua in semetipsis.« Hec mala eorum, ex impietate superbie sunt. Ista uero peccata quia de superbia, non solum peccata, sed etiam supplicia sunt. Cum enim dicit, Tradidit illos Deus, iam de uindicta est cuiusdam peccati, ut hec faciant. »Qui commutauerunt ueritatem Dei in mendacium.« Quid est, »commutauerunt ueritatem Dei in mendacium? In similitudinem« scilicet »imaginis corruptibilis hominis, et uolucrum,  et quadrupedum, et serpentium.« Et ne quisquam eorum diceret, Non simulacrum colo, sed quod significant simulacra; subiecit statim, Et coluerunt, et seruierunt creature potius quam Creatori . Intelligite prudenter. Aut simulacrum enim colunt, aut creaturam. Qui simulacrum colit, conuertit ueritatem Dei in mendacium. Nam mare ueritas est; Neptunus autem, mendacium factum ab homine, conuersa ueritate Dei in mendacium: quia Deus fecit mare; homo autem, simulacrum Neptuni. Sic, Deus fecit solem: homo autem simulacrum solis faciendo, conuertit ueritatem Dei in mendacium. Sed ne dicant, Non colo simulacrum, sed solem colo, ideo dixit, Coluerunt creaturam potius quam Creatorem  .

2. Sed forsitan dicet aliquis: Etsi ipse humiliter natus est, in discipulorum nobilitate iactare se uoluit. Non elegit reges, aut senatores, aut philosophos, aut oratores: imo uero elegit plebeios, pauperes, indoctos, piscatores. Petrus piscator, Cyprianus orator. Nisi fideliter precederet piscator, non humiliter sequeretur orator. Non de se quisquam desperet abiectus: teneat Christum, et spes eius falsa non erit, etc.  .

3. Quid uolebat Simon, nisi laudari in miraculis, extolli superbia? Ipsa enim eum compulit, ut pecunia emendum putaret donum Spiritus sancti . Cui superbie contrarius Apostolus, in humilitate manendo, in meridie feruens spiritu, fulgens prudentia, dicit: Neque qui plantat est aliquid, neque qui rigat; sed qui incrementum dat Deus. Quia dixerat: Ego plantaui, Apollo rigauit; sed Deus incrementum dedit . Et iterum: Numquid Paulus pro uobis crucifixus est? aut in nomine Pauli baptizati estis ? uide quomodo se coli respuit pro Christo, et non uult se fornicanti anime ostentare pro sponso. Nonne magnum uidetur plantare et rigare? Sed neque qui plantat est aliquid, neque qui rigat. Quomodo timuit? Non se dicit aliquid ad salutem eorum quos in Christo edificare cupiebat  .

4. Nec ipse Apostolus uoluit in se poni spem, sed in ueritate quam annuntiabat. Quod per ipsum dicebatur melius erat, quam ipse per quem annuntiabatur. Licet si nos, inquit. Parum est, audi sequentia: aut angelus, inquit, de celo annuntiauerit uobis aliquid preterquam quod accepistis, anathema sit . uidebat posse falsum mediatorem transfigurare se in angelum lucis, et aliquid falsum annuntiare. Sicut ergo superbi homines uolunt se adorari pro Deo, sibi arrogare quidquid possunt, se nominari, et si fieri potest, Christum ipsum gloria transire: ita diabolus et angeli eius. Donatum Donatiste pro Christo habent. Si audiant aliquem paganum detrahentem Christo, forsitan patienter ferant, quam si audiant detrahentem Donato  .

5. Quia ipse Christus loquitur in sanctis suis, dicente  Apostolo, An experimentum queritis eius qui in me loquitur Christus ? Et licet dicat, Neque qui plantat est aliquid, neque qui rigat; sed qui incrementum dat Deus; non quia se ipsum, sed quia illum in se diligi uolebat: perhibet tamen testimonium quibusdam, dicens, Quia sicut angelum Dei excepistis me, sicut Christum Iesum . In omnibus ergo sanctis suis ipse est amandus, qui ait: Esuriui, et dedistis mihi manducare . Non enim ait, Dedistis illis: sed, Dedistis mihi. Tanta est caritas capitis erga corpus suum  !

6. Quid est Iuno? Iuno, inquiunt, est er. Iam dudum inuitabat ut mare coleremus in simulacro telluris: nunc inuitat ut erem colamus. Elementa sunt ista, quibus mundus iste consistit. Hoc ergo apostolus Paulus in Epistola sua proponens: Cauete, inquit, ne quis uos decipiat per philosophiam et inanem fallaciam, secundum elementa mundi huius . Ipsos enim tangebat, qui quasi prudentibus idola exponunt. Ideo cum diceret philosophiam; in eodem loco ait, secundum elementa huius mundi: non quasi qualescumque adoratores simulacrorum, sed quasi doctiores interpretatores signorum cauendos esse admonens.



SERMO CXCuIII [* 1Kb]  . De Calendis Ianuariis, II.

1. Solemnitas Calendarum Ianuariarum. Admonemus Charitatem uestram, fratres, quoniam uos quasi solemniter hodie conuenisse conspicimus, et ad hunc diem solito frequentius congregatos; ut memineritis quod modo cantastis, ne sit lingua perstrepens corde muto; sed quod sonuistis uoce ad aures inuicem uestras, clametis affectu ad aures Dei. Hoc enim cantabatis: Salua nos, Domine Deus noster, congrega nos de Gentibus, ut confiteamur nomini sancto tuo . Et modo si solemnitas Gentium, que fit hodierno die in letitia seculi atque carnali, in strepitu uanissimarum et turpissimarum cantionum, in conuiuiis et saltationibus turpibus, in celebratione ipsius false festiuitatis, si ea que agunt Gentes non uos delectent, congregabimini ex Gentibus.

2. Separatio nostra a Gentibus Christiana fide, spe, et caritate. uos certe cantauistis, et adhuc diuini cantici sonus recens est in auribus uestris, Salua nos, Domine Deus noster, et congrega nos de Gentibus. Quis potest congregari de Gentibus, nisi cum fit saluus? Qui ergo miscentur Gentibus, salui non sunt; saluantur autem qui congregantur de Gentibus, salute fidei, salute spei, salute sincerissime caritatis, salute spirituali, salute promissorum Dei. Qui ergo credit, sperat, et amat, non continuo saluus dicendus est. Interest enim quid credat, quid speret, et quid amet. Nemo quippe uiuit in quacumque uita, sine tribus istis anime affectionibus, credendi, sperandi, amandi. Si non credis quod credunt Gentes, non speras quod  sperant Gentes, non amas quod amant Gentes; congregaris de Gentibus, segregaris, hoc est separaris de Gentibus. Nec te terreat commixtio corporalis in tanta separatione mentis. Quid enim tam separatum, quam ut credant illi demones deos, credas tu qui unus et uerus est Deus? sperent illi inania seculi, speres tu eternam uitam cum Christo? ament illi mundum, ames tu artificem mundi? Qui ergo aliud credit, aliud sperat, aliud amat, uita probet, factis ostendat. Acturus es celebrationem strenarum, sicut paganus, lusurus alea, et inebriaturus te: quomodo aliud credis, aliud speras, aliud amas? Quomodo libera fronte cantas, Salua nos, Domine Deus noster, et congrega nos de Gentibus? Segregaris enim de Gentibus, mixtus corpore Gentibus, dissimili uita. Et quanta sit ista segregatio, uidete, si modo facitis, si modo probatis. Iam enim Dominus noster iehsu Christus Dei Filius, qui propter nos homo factus est, dedit pro nobis pretium. Itaque suum dedit ille pretium: ad hoc dedit, ut redimat, ut congreget de Gentibus. Si autem misceris Gentibus, non uis sequi eum qui te redemit: misceris autem Gentibus uita, factis, corde, talia credendo, talia sperando, talia diligendo: ingratus es Redemptori tuo, nec agnoscis pretium tuum, sanguinem Agni immaculati. Ut ergo sequaris Redemptorem tuum, qui te redemit sanguine suo, noli te miscere Gentibus similitudine morum atque factorum. Dant illi strenas, date uos eleemosynas. Auocantur illi cantionibus luxuriarum, auocate uos sermonibus Scripturarum: currunt illi ad theatrum, uos ad ecclesiam: inebriantur illi, uos ieiunate. Si hodie non potestis ieiunare, saltem cum sobrietate prandete. Hoc si feceritis, bene cantastis, Salua nos, Domine Deus noster, et congrega nos de Gentibus.

3. Piis operibus secernuntur Christiani a Paganis. Dii falsi malis moribus cultorum suorum delectantur. Itaque multi luctabuntur hodie in corde suo cum uerbo quod audierunt. Diximus enim, Nolite strenas lare, date pauperibus. Parum est ut tantum detis, amplius etiam date. Non uultis amplius? uel tantum date. Sed dicis mihi: Quando strenas do, mihi accipio et ego. Quid ergo, quando das pauperi, nichil accipis? Certe non hoc credas, quod Gentes credunt; certe non hoc speres, quod Gentes sperant. Ecce si dicis te nichil recipere cum pauperi dederis, factus es pars Gentilium: sine causa cantasti, Salua nos, Domine Deus noster, et congrega nos de Gentibus, Noli obliuisci illius prescriptionis, ubi dicitur: Qui dat pauperibus, nunquam egebit . Oblitus es iam quid dicturus Dominus eis, qui pauperibus dederunt, uenite, benedicti Patris mei, percipite regnum? et quid dicetur eis qui non dederint, Mittite eos in ignem eternum ? Modo qui libenter audierunt quid dixit, cum his certe stant qui non libenter audierunt. Ego nunc Christianis ueris loquor. Si aliud creditis, aliud speratis, aliud amatis; aliter uiuite, et distantem fidem, spem, et caritatem uestram distantibus moribus approbate. Audite Apostolum commonentem: »Nolite,« inquit, »iugum ducere  cum infidelibus. Que enim participatio iustitie cum iniquitate? aut que societas luminis ad tenebras? Que pars fideli cum infideli? qui autem consensus templi Domini cum idolis« ? Et alibi dicit: »Que enim immolant Gentes, demoniis immolant, et non Deo. Nolo uos,« inquit, »socios fieri demoniorum« . Ergo Deos ipsorum delectant mores eorum. Ille autem qui dixit, Nolo uos fieri socios demoniorum, uoluit ut ab illis qui demonibus seruirent, uita et moribus separarentur. Etenim illa demonia delectantur canticis uanitatis, delectantur nugatorio spectaculo, et turpitudinibus uariis theatrorum, insania circi, crudelitate amphitheatri, certaminibus animosis eorum qui pro pestilentibus hominibus lites et contentiones usque ad inimicitias suscipiunt, pro mimo, pro histrione pro pantomimo, pro auriga, pro uenatore. Ista facientes, quasi thura ponunt demoniis de cordibus suis. Spiritus enim seductores gaudent seductis; et eorum quos seduxerint atque deceperint, malis moribus et uita turpi infamique pascuntur. »uos autem,« sicut dicit Apostolus, »non ita didicistis Christum: si tamen eum audistis, et in ipso edocti estis . Nolite ergo effici participes eorum. Eratis enim aliquando tenebre, nunc autem lux in Domino; sicut filii lucis ambulate« : ut et nos, qui uobis uerbum Domini predicamus, possimus uobiscum et de uobis in illa perpetua luce gaudere.



SERMO CXCIX [* 1Kb]  . In Epiphania Domini, I  .



CAPUT PRIMUM.

1. Christus Iudeos et Gentes in se mox copulat. Nuper celebrauimus diem quo ex Iudeis Dominus natus est: hodie celebramus, quo a Gentibus adoratus est. Quoniam salus ex Iudeis : sed hec salus usque ad fines terre . Nam et illo die pastores adorauerunt, hodie Magi. Illis Angeli, istis autem stella nuntiauit. Utrique de celo didicerunt, cum regem celi in terra uiderunt, ut esset gloria in excelsis Deo, et in terra pax hominibus bone uoluntatis . Ipse est enim pax nostra, qui fecit utraque unum. Iam hinc infans natus atque annuntiatus ostenditur lapis ille angularis, iam in ipso primordio natiuitatis apparuit. Duos ex diuerso parietes in se copulare iam cepit, pastores a Iudea, Magos ab Oriente perducens: ut duos conderet in se in unum nouum hominem, faciens pacem; pacem his qui longe, et pacem his qui prope . Ideoque illi ipso die de proximo accedentes, de longinquo isti hodie uenientes, duos dies celebrandos posteris signauerunt, unam tamen lucem mundi utrique uiderunt.

 2. Magorum fides et contra infidelitas Iudeorum. Sed hodie de istis loquendum est, quos de remotis terris fides duxit ad Christum. uenerunt enim, et quesierunt eum, dicentes: Ubi est qui natus est rex Iudeorum? uidimus enim stellam eius in Oriente, et uenimus adorare eum . Nuntiant et interrogant, credunt et querunt; tanquam significantes eos qui ambulant per fidem, et desiderant speciem. Nonne alii reges Iudeorum iam toties in Iudea nati erant? Quid est, quod iste ab alienigenis in celo agnoscitur, in terra queritur; in alto fulget, in humili latet? In Oriente Magi uident stellam, et in Iudea natum intelligunt regem. Quis est iste rex tam paruus, tam magnus; nondum in terris loquens, iam in celis edicta proponens? uerumtamen propter nos, quibus de Scripturis suis sanctis innotescere uoluit, ipsos etiam Magos quibus tam clarum signum in celo dederat, et quorum cordibus se in Iudea natum esse reuelauerat, Prophetis tamen suis de se credere uoluit. Querendo enim ciuitatem in qua natus erat, quem uidere et adorare cupiebant, necesse habuerunt percontari principes Iudeorum; ut illi de sancta Scriptura, quam in ore, non in corde gestabant, infideles fidelibus de gratia fidei [1 1Kb] responderent, mendaces a se, ueraces contra se. Quantum enim erat, ut illis querentibus Christum comites fierent, cum ab eis audissent quod uisa stella eius uenirent eum adorare cupientes; ipsi eos ad Bethlehem Iude, quam de Libris diuinis indicauerant, ducerent, pariter uiderent, pariter intelligerent, pariter adorarent? Nunc uero aliis demonstrato uite fonte, ipsi sunt mortui siccitate. Facti sunt eis tanquam lapides ad milliaria [2 1Kb] : uiatoribus ambulantibus aliquid ostenderunt, sed ipsi stolidi atque immobiles remanserunt. Magi querebant, ut inuenirent: Herodes querebat, ut perderet: Iudei ciuitatem nascentis legebant, tempus uenientis non intelligebant. Inter Magorum pium amorem, et Herodis crudelem timorem, illi euanuerunt Bethlehem demonstrantes: Christum autem qui ibi natus est, non tunc quesitum, sed uisum postea negaturi [3 1Kb] , nec tunc infantem, sed loquentem postea necaturi. Felix potius infantum ignorantia, quos Herodes persecutus est territus, quam istorum scientia quos consuluit perturbatus. Illi pro Christo potuerunt pati, quem nondum poterant confiteri: isti docentis non secuti sunt ueritatem, cuius nascentis potuerunt nosse ciuitatem.



CAPUT II.

3. Error de sidereis fatis. Magos sane ad ipsum proprie locum, ubi Deus uerbum infans erat, illa stella perduxit. Hic iam erubescat stultitia sacrilega, et quedam, ut sic dicam, indocta doctrina, que ideo putat Christum sub stellarum decreto esse natum, quia scriptum est in Euangelio, quando natus est, stellam eius Magos in Oriente uidisse.  Quod uerum non esset, nec si homines sub decreto eiusmodi nascerentur: quia non sicut Dei Filius propria uoluntate, sed nature mortalis conditione nascuntur. Nunc autem tantum abhorret a uero, sub stellato fato [1 1Kb] natum esse Christum, ut nullum hominum ita nasci credat quisquis recte credit in Christum. Sed de genituris hominum uani homines loquantur quod insipienter opinantur, negent uoluntatem qua peccant, confingant necessitatem qua peccata defendant; perditos mores, per quos in terra ab hominibus detestantur, in celo etiam figere conentur, et a sideribus manare mentiantur: uideat tamen unusquisque eorum quemadmodum non uitam, sed familiam suam qualicumque potestate regendam putet; quandoquidem ista sentiendo seruos suos in domo peccantes uerberare non sinitur, nisi prius deos suos in celo radiantes blasphemare cogatur. Christum tamen isti nec secundum suas uanissimas coniecturas, et non sane fatidicos, sed plane falsidicos libros, possunt ideo putare sub stellarum decreto esse natum, quia eo nato stellam Magi in Oriente uiderunt. Hinc enim potius Christus non sub dominatu eius, sed Dominus eius apparuit: quia illa non in celo sidereas uias tenuit, sed hominibus querentibus Christum uiam usque ad locum, in quo natus fuerat, demonstrauit. Unde non ipsa Christum fecit mirabiliter uiuere, sed ipsam fecit Christus mirabiliter apparere: nec ipsa Christi mirabilia decreuit, sed ipsam Christus inter sua mirabilia demonstrauit. Ipse enim natus ex matre, de celo terre nouum sidus ostendit, qui natus ex Patre celum terramque formauit. Eo nascente lux noua est in stella reuelata, quo moriente lux antiqua est in sole uelata. Eo nascente superi nouo honore claruerunt, quo moriente inferi nouo timore tremuerunt, quo resurgente discipuli nouo amore exarserunt, quo ascendente celi nouo obsequio patuerunt. Celebremus ergo deuota solemnitate et hunc diem, quo cognitum Christum Magi ex Gentibus adorauerunt ; sicut celebrauimus illum diem, quo natum Christum pastores ex Iudea uiderunt . Ipse enim Dominus Deus noster elegit Apostolos ex Iudea pastores, per quos congregaret saluandos etiam ex Gentibus peccatores.



SERMO CC [* 1Kb]  . In Epiphania Domini, II.



CAP. PRIMUM.

1. Manifestationis Christi solemnitas. Ad partum uirginis adorandum Magi ab Oriente uenerunt. Hunc diem hodie celebramus, huic debitam solemnitatem sermonemque persoluimus. Illis dies iste primus illuxit, anniuersaria nobis festiuitate rediit. Illi erant primitie Gentium, nos populus Gentium. Nobis hoc lingua nuntiauit Apostolorum, stella illis tanquam lingua celorum: et nobis iidem Apostoli, tanquam celi, enarrauerunt gloriam Dei  . Cur enim non agnoscamus eos celos, qui facti sunt sedes Dei? sicut scriptum est, Anima iusti, sedes est sapientie . Per hos enim celos ille celorum fabricator et habitator intonuit, quo tonitru mundus contremuit, et ecce iam credit. Magnum sacramentum. In presepi tunc iacebat, et Magos ab Oriente ducebat. Abscondebatur in stabulo, et agnoscebatur in celo; ut agnitus in celo manifestaretur in stabulo, et appellaretur Epiphania dies iste [1 1Kb] , quod latine manifestatio dici potest: simul eius celsitudinem humilitatemque commendans, ut qui in aperto celo signis sidereis monstrabatur, in angusto diuersorio quesitus inueniretur; inualidus infantilibus membris, inuolutus infantilibus pannis [2 1Kb] , adoraretur a Magis, timeretur a malis.

2. Herodis terror. Timuit enim eum rex Herodes, eisdem sibi Magis nuntiantibus, cum adhuc quererent paruulum, quem cognouerant celo teste iam natum. Quid erit tribunal iudicantis, quando superbos reges cune terrebant infantis? Quando consultius nunc reges, non sicut Herodes, interficere querunt; sed sicut Magi potius, adorare delectantur, iam presertim eum qui et ipsam mortem quam cupiebat inimicus inferre, etiam pro ipsis inimicis ab inimicis sustinuit, eamque in suo corpore occisus occidit. Pie timeant nunc reges ad Patris dexteram iam sedentem, quem rex ille impius timuit adhuc matris ubera lambentem. Audiant quod scriptum est: Et nunc, reges, intelligite; erudimini, qui iudicatis terram: seruite Domino in timore, et exsultate ei cum tremore . Ille enim rex, ultor impiorum regum, et rector piorum, non ita natus est, ut reges nascuntur in seculo; quia et ille natus est, cuius regnum non est de hoc seculo. Nobilitas fuit nascentis, in uirginitate parientis; et nobilitas parientis, in diuinitate nascentis. Denique cum tam multi iam nati atque defuncti essent reges Iudeorum, nunquam quemquam eorum adorandum Magi quesierunt: quia nec quemquam eorum celo loquente didicerunt.



CAPUT II.

3. Iudeorum cecitas in ipsa illuminatione Magorum. Scripture apud Iudeos propter Gentium fidem relicte. uerumtamen, quod pretereundum non est, hec Magorum illuminatio magnum testimonium cecitatis exstitit Iudeorum. In terra eorum isti requirebant, quem illi in sua non agnoscebant. Apud eos isti infantem in uenerunt, quem illi apud se docentem negauerunt [3 1Kb] . In his terris de longinquo isti peregrini puerum Christum nondum uerba promentem adorauerunt, ubi ciues illi iuuenem miracula facientem crucifixerunt. Isti in membris paruis Deum agnouerunt [4 1Kb] ; illi in factis magnis nec tanquam homini pepercerunt: quasi plus fuerit uidere nouam stellam in  eius natiuitate fulgentem, quam solem eius in morte lugentem. Iam uero quod eadem stella, que Magos perduxit ad locum ubi erat cum matre uirgine Deus infans, que utique poterat eos et ad ipsam perducere ciuitatem, se tamen subtraxit, nec eis prorsus apparuit, donec de ciuitate, in qua Christus nasceretur, iidem ipsi interrogarentur Iudei, ut ipsi eam secundum diuine Scripture testimonium nominarent, ipsi dicerent, In Bethlehem Iude. Sic enim scriptum est: Et tu Bethlehem, terra Iuda, non es minima in principibus Iuda: ex te enim exiet dux qui reget populum meum Isrel : quid aliud hic significauit diuina prouidentia, nisi apud Iudeos solas diuinas Litteras remansuras, quibus Gentes instruerentur, illi excecarentur; quas portarent non ad adiutorium salutis sue, sed ad testimonium salutis nostre? Nam hodie cum premissas prophetias de Christo proferimus, iam rerum completarum luce declaratas, si forte Pagani, quos lucrari uolumus, dixerint non eas tanto ante predictas, sed post rerum euentum, ut hec que facta sunt prophetata putarentur, a nobis esse confictas; Iudeorum codices recitamus, ut tollatur dubitatio Paganorum: qui iam in Magis illis figurabantur, quos Iudei de ciuitate in qua natus est Christus, diuinis eloquiis instruebant, et eum ipsi nec requirebant, nec agnoscebant.



CAPUT III.

4. Christo caritate cum Iudeis Gentes coherent. Nunc ergo, karissimi, gratie filii et heredes, uidete uocationem uestram, et manifestato Iudeis et Gentibus Christo tanquam angulari lapidi perseuerantissima dilectione coherete. Manifestatus enim est in ipsis cunabulis infantie sue his qui prope, et his qui longe erant; Iudeis in pastorum propinquitate, Gentibus in Magorum longinquitate. Illi ipso die quo natus est, isti ad eum hodie aduenisse creduntur. Manifestatus ergo est, nec illis doctis, nec istis iustis. Preualet namque imperitia in rusticitate pastorum, et impietas in sacrilegiis Magorum. Utrosque sibi lapis ille angularis applicuit: quippe qui uenit stulta mundi eligere, ut confunderet sapientes ; et non uocare iustos, sed peccatores ; ut nullus magnus superbiret, nullus infimus desperaret [1 1Kb] . Unde Scribe et Pharisei dum nimis docti et nimis iusti sibi uidentur, cuius nascentis ciuitatem ostenderunt prophetica eloquia recitantes, hunc reprobauerunt edificantes. Sed quia factus est in caput anguli , et quod natus ostendit, passus impleuit; huic nos inhereamus cum alio pariete habente reliquias Isrel, que per electionem gratie salue facte sunt . Eos enim pastores illi prefigurabant de proximo coniungendos, ut et nos, quorum ex longinquo uocationem Magorum significabat aduentus, iam non peregrini et inquilini, sed ciues sanctorum et domestici Dei maneamus, cedificati super fundamentum Apostolorum et Prophetarum, ipso summo angulari lapide existente Christo Iesu: qui fecit utraque unum  , ut in uno amemus unitatem, et ad colligendos ramos qui etiam de oleastro inserti, per superbiam fracti heretici sunt facti  , quoniam potensest Deus iterum inserere illos , habeamus infatigabilem caritatem.



SERMO CCI [* 1Kb]  . In Epiphania Domini, III.



CAPUT PRIMUM.

1. Manifestatio Christi facta Gentibus. Stella lingua celi. Ante paucissimos dies Natalem Domini celebrauimus: hodierno autem die manifestationem, qua manifestari Gentibus cepit, solemnitate non minus debita celebramus. Illo die natum pastores Iudei uiderunt: hodie Magi ab Oriente uenientes adorauerunt. Natus quippe fuerat lapis ille angularis, pax duorum parietum ex circumcisione et preputio, non ex parua diuersitate uenientium; ut in illo copularentnr, qui factus est pax nostra, et fecit utraque unum . Hoc in pastoribus Iudeorum, et Magis Gentium presignatum est. Inde cepit, quod in uniuerso mundo fructificaret et cresceret. Nos itaque duos dies, Natiuitatis et Manifestationis Domini nostri, spirituali letitia gratissimos habeamus. Iudei pastores ad eum angelo nuntiante, gentiles Magi stella demonstrante perducti sunt. Hec stella uanas computationes astrologorum diuinationesque confudit, cum stellarum adoratoribus Creatorem celi et terre adorandum potius demonstrauit. Nam ipse nouam stellam declarauit natus, qui antiquum solem obscurauit occisus. Illa luce inchoata est fides Gentium; illis tenebris accusata est perfidia Iudeorum. Quid erat illa stella, que nec unquam antea inter sidera apparuit, nec postea demonstranda permansit? Quid erat, nisi magnifica lingua celi, que narraret gloriam Dei, que inusitatum uirginis partum inusitato fulgore clamaret, cui postea non apparenti Euangelium toto orbe succederet? Quid denique Magi uenientes dixerunt? Ubi est qui natus est rex Iudeorum? Quid est hoc? Nonne tam multi antea reges erant nati Iudeorum? Quid tantopere aliene gentis regem nosse et adorare cupierunt? uidimus enim, inquiunt, stellam eius in Oriente, et uenimus adorare eum . Numquid hoc tanta deuotione requirerent, tanto pietatis affectu desiderarent, nisi eum agnoscerent regem Iudeorum, qui rex est etiam seculorum?



CAPUT II.

2. In Pilato et Magis significate Gentes ab Oriente et Occidente congregande. Hinc et Pilatus nonnulla utique aura ueritatis [1 1Kb] afflatus est, quando in eius passione titulum scripsit, Rex Iudeorum: quem Iudei conati sunt mendosi emendare [2 1Kb] . Quibus ille respondit, Quod scripsi, scripsi : quia predictum erat in Psalmo, Tituli inscriptionem ne corrumpas . Aduertamus itaque magnum hoc et mirabile sacramentum. Magi ex  Gentibus erant, ipse etiam Pilatus ex Gentibus: illi stellam uiderunt in celo, ille titulum scripsit in ligno: utrique tamen non regem Gentium, sed Iudeorum uel querebant, uel agnoscebant. Iudei uero ipsi nec stellam secuti sunt, nec titulo consenserunt. Iam igitur presignabatur quod postea ipse Dominus dixit: Multi ab Oriente et Occidente uenient, et recumbent cum Abraham et Isaac et Iacob in regno celorum: filii autem regni ibunt in tenebras exteriores . Nam Magi ab Oriente, Pilatus ab Occidente uenerat. Unde illi orienti, hoc est nascenti; ille autem occidenti, hoc est morienti, attestabantur regi Iudeorum: ut cum Abraham et Isaac et Iacob, ex quibus Iudei ducebant originem, recumberent in regno celorum; non ex eis propagati per carnem, sed eis inserti per fidem: ut ille de quo Apostolus loquitur, oliue inserendus iam premonstraretur oleaster . Propterea quippe non rex Gentium, sed Iudeorum ab eisdem Gentibus, uel querebatur, uel agnoscebatur; quia oleaster ad oliuam, non ad oleastrum oliua ueniebat. Rami tamen frangendi, hoc est, infideles Iudei, et Magis inquirentibus ubi Christus nasceretur, In Bethlehem Iude, respondebant ; et Pilato exprobrante quod regem suum crucifigi uellent, pertinacissime seuiebant. Itaque Magi adorauerunt, Iudeis ostendentibus locum Christi nascentis; quia in Scriptura, quam Iudei acceperunt, Christum cognoscimus. Pilatus ex Gentibus manus lauit, Iudeis mortem Christi petentibus ; quia sanguine quem Iudei fuderunt, nostra peccata diluimus. Sed de testimonio Pilati per titulum, in quo scripsit regem Iudeorum esse Christum, alius est disserendi locus: quo passionis est tempus.



CAPUT III.

3. Iudei ad Gentium salutem Scripturarum custodes. Nunc uero quod attinet ad manifestationem nati Christi, de cuius manifestationis die, que greco uocabulo Epiphania nominatur, qua manifestari cepit Gentibus cum eum Magi adorauerunt, que restant pauca dicamus. Nam etiam atque etiam considerare delectat, quemadmodum Magis querentibus ubi Christus nasceretur, Iudei responderunt: In Bethlehem Iude; nec tamen ad eum uenerunt ipsi, sed eis abscedentibus, Magos ad eum locum in quo infans erat, eadem stella perduxit; ut ostenderetur quod et ciuitatem poterat demonstrare, sed ad hoc se aliquantum subtraxerat, ut Iudei possent interrogari. Ad hoc sunt autem interrogati Iudei, ut demonstraretur eos non ad suam, sed ad Gentium salutem et agnitionem testimonia diuina portare. Propter hoc enim illa gens regno suo pulsa est et dispersa per terras, ut eius fidei cuius inimici sunt, ubique testes fieri cogerentur. Perdito quippe templo, sacrificio, sacerdotio, ipsoque regno, in paucis ueteribus sacramentis nomen genusque custodiunt; ne permixti gentibus sine discretione dispereant, et testimonium ueritatis amittant: uelut Cain accipiente signum, ut eum nullus occidat, qui fratrem iustum inuidus et superbus occidit . Hoc nimirum etiam in quinquagesimo octauo psalmo non incongruenter intelligi  potest, ubi Christus ex persona sui corporis loquitur et dicit: Deus meus demonstrauit mihi in inimicis meis, ne occideris eos, ne quando obliuiscantur legis tue . In eis quippe inimicis fidei Christiane demonstratur Gentibus quomodo prophetatus est Christus: ne forte, cum uidissent tanta manifestatione impleri prophetias, putarent easdem Scripturas a Christianis esse confictas, cum de Christo predicta recitarentur, que completa cernuntur. Proferuntur ergo codices a Iudeis, atque ita Deus demonstrat nobis in inimicis nostris; quos ideo non occidit, hoc est, de terris non penitus perdidit, ne obliuiscerentur legis ipsius: quam propterea legendo, et quedam eius quamuis carnaliter obseruando, meminerunt, ut sibi sumant iudicium, nobis prebeant testimonium.



SERMO CCII [* 1Kb]  . In Epiphania Domini, Iu.



CAPUT PRIMUM.

1. Epiphania, manifestatio Christi. Hodierni diei per uniuersum mundum nota solemnitas quid nobis afferat festiuitatis, quidue anniuersaria repetitione commemoret, anniuersario quoque sermone tempus admonet ut loquamur. Epiphania quippe grece, latine manifestatio dici potest. Hoc enim die Magi Dominum adorasse perhibentur; stella scilicet apparente commoniti, et precedente perducti. Eo quippe die quo natus est, illi stellam in Oriente uiderunt; et quem natum indicauerit, agnouerunt. Ex illo igitur die ad hunc diem occurrerunt, Herodem regem nuntio terruerunt, Iudeis ex prophetica Scriptura respondentibus, Bethlehem ciuitatem, ubi Dominus natus fuerat, inuenerunt. Ad ipsum deinde Dominum stella eadem ducente uenerunt, demonstratum adorauerunt; aurum, thus, et myrrham obtulerunt; alio itinere redierunt . Manifestatus est quidem et die ipso natiuitatis sue Dominus pastoribus ab angelo admonitis; quo etiam die per stellam et illis est longe in Oriente nuntiatus: sed isto die ab eis est adoratus. Suscepit ergo deuotissime istum diem celebrandum uniuersa Ecclesia Gentium: quia et illi Magi quid iam fuerunt, nisi primitie Gentium? Isrelite pastores, Magi gentiles: illi prope, isti longe: utrique tamen ad angularem lapidem concurrerunt. »ueniens quippe, sicut Apostolus dicit, euangelizauit pacem nobis qui eramus longe, et pacem his qui prope. Ipse est enim pax nostra, qui fecit utraque unum, et duos condidit in se, in unum nouum hominem, faciens pacem, et commutauit utrosque in uno corpore Deo, interficiens inimicitias in semetipso« .



CAPUT II.

2. Primitie Gentium in Magis delibate. Merito istum diem nunquam nobiscum heretici Donatiste celebrare uoluerunt: quia nec unitatem amant, nec Orientali Ecclesie, ubi apparuit illa stella, communicant. Nos autem manifestationem Domini et Saluatoris nostri Iesu Christi, qua primitias Gentium delibauit,  in unitate Gentium celebremus. Tunc enim puer, priusquam sciret uocare patrem aut matrem, sicut de illo fuerat prophetatum, accepit uirtutem Damasci, et spolia Samarie : id est, antequam per humanam carnem humana uerba proferret, accepit uirtutem Damasci, illud scilicet unde Damascus presumebat. In diuitiis quippe ciuitas illa secundum seculum florens aliquando presumpserat. In diuitiis autem principatus auro defertur, quod Christo Magi suppliciter obtulerunt. Spolia uero Samarie iidem ipsi erant, qui eam incolebant. Samaria namque pro idololatria posita est. Illic enim populus Isrel auersus a Domino, ad idola colenda conuersus est. Debellaturus scilicet Christus gladio spirituali per uniuersum orbem regnum diaboli, hec prima puer spolia idololatrie dominationi detraxit, ut ad se adorandum Magos conuersos a peste illius superstitionis auerteret, et in hac terra nondum loquens per linguam, loqueretur de celo per stellam; ut et quis esset, et quo, et propter quos uenisset, non uoce carnis, sed uirtute uerbi, quod caro factum est, demonstraret. Hoc enim uerbum, quod in principio erat Deus apud Deum, iam etiam caro factum, ut habitaret in nobis, et ad nos uenerat, et apud Patrem manebat; sursum Angelos non deserens, et deorsum ad se homines per Angelos colligens; et celestibus habitatoribus secundum uerbum incommutabili ueritate fulgebat, et propter angustum diuersorium in presepi iacebat. Ab ipso in celo demonstrabatur stella, et ipsum adorandum demonstrabat in terra. Et tamen infans tam potens, tam magnus, paruulus propter inimicitias Herodis in Aegyptum portantibus parentibus fugit: ita nondum sermone, sed factis iam suis membris loquens, et tacitus dicens, Si uos persecuti fuerint in una ciuitate, fugite in aliam . Mortalem quippe carnem, in qua nos prefiguraret, gerebat, in qua erat etiam pro nobis opportuno tempore moriturus. Unde a Magis illis non solum aurum honorandus, et thus adorandus, uerum etiam myrrham sepeliendus acceperat. Quales etiam fuissent pro eius nomine morituri, quam innocentes, quam humiles, ostendit in paruulis, quos Herodes occidit. Nam ex quibus tota Lex pendet et Prophete, etiam illum numerum preceptorum  significauit bimatus illorum.



CAPUT III.

3. Iudei Christum suis ritibus et Scripturis ostendunt. Iam uero quem non facit intentum, quid sibi uelit quod Magorum inquisitioni, ubi Christus nasceretur, Iudei de Scriptura responderunt, et ipsi cum eis non adorauerunt? Nonne hoc uidemus etiam nunc, quando ex ipsis sacramentis, quibus eorum duritia subditur, nichil aliud quam Christus, in quem nolunt credere, ostenditur? Nonne et quando occidunt ouem et Pascha manducant , gentibus Christum demonstrant, quem cum eis ipsi non adorant? Nam illud quale est, quod sepe de testimoniis propheticis, quibus Christus prenuntiatus est, quibusque hominibus dubitantibus, ne forte a Christianis illa conscripta sint, non adhuc futura, sed facta, ad Iudeorum codices prouocamus, ut animos dubitantium  confirmemus? Nonne etiam tunc Iudei Christum ostendunt Gentibus, quem nolunt adorare cum Gentibus?

4. Pristina uita post penitentiam non repetenda. Nos ergo, karissimi, quorum erant illi Magi primitie, nos hereditas Christi usque ad terminos terre, propter quos cecitas ex parte in Isrel facta est, ut plenitudo Gentium intraret , cognito Domino et Saluatore nostro Iesu Christo, qui propter nos consolandos tunc iacuit in angusto diuersorio, nunc propter sublimandos sedet in celo; sic eum annuntiemus in hac terra, in hac regione carnis nostre, ut non qua uenimus redeamus, nec prioris nostre conuersationis uestigia repetamus. Hoc est enim quod et illi Magi non qua uenerant redierunt. uia mutata, uita mutata est. Et nobis celi enarrauerunt gloriam Dei ; et nos ad Christum adorandum fulgens ex Euangelio ueritas, tanquam de celo stella, perduxit; et nos prophetiam in gente Iudaica celebratam, tanquam indicium Iudeorum non nobiscum pergentium, fideli aure percepimus; et nos regem et sacerdotem et pro nobis mortuum Christum agnoscentes atque laudantes, tanquam in auro et thure et myrrha honorauimus: superest ut eum euangelizantes nouam uiam carpamus, non qua uenimus redeamus.



SERMO CCIII [* 1Kb]  . In Epiphania Domini, u.



CAPUT PRIMUM.

1. Epiphanie festiuitas merito instituta. Epiphania grece lingue uocabulo, latine manifestatio dici potest. Hodierno igitur die manifestatus Redemptor omnium gentium, fecit solemnitatem omnibus gentibus. Cuius itaque natiuitatem ante dies paucissimos celebrauimus, eiusdem manifestationem hodie celebramus. Dominus ergo noster iehsu Christus ante dies tredecim natus, a Magis hodie traditur adoratus. Quia factum est, Euangelii loquitur ueritas: quo die autem factum sit, ubique clamat tam preclare istius solemnitatis auctoritas. Iustum enim uisum est, quod et uere iustum est, ut quoniam illi Magi primi ex Gentibus Christum Dominum cognouerunt, et nondum eius sermone commoti, stellam sibi apparentem et pro infante uerbo uisibiliter loquentem, uelut linguam celi, secuti sunt , ut diem salutis primitiarum suarum Gentes gratanter agnoscerent, et eum Domino Christo cum gratiarum actione solemni obsequio dedicarent. Primitie quippe Iudeorum ad fidem reuelationemque Christi in illis pastoribus exstiterunt, qui ipso die quo natus est, eum de proximo ueniendo uiderunt. Illis Angeli, istis stella nuntiauit. Illis dictum est, Gloria in excelsis Deo : in istis impletum est, Celi enarrant gloriam Dei . Utrique sane tanquam initia duorum parietum de diuerso uenientium, circumcisionis et preputii, ad angularem  lapidem cucurrerunt: ut esset pax eorum, faciens utraque unum .



CAPUT II.

2. In Iudeis gratia prior, in gentibus humilitas amplior. uerumtamen illi Deum, ex eo quod Christum uiderant, laudauerunt; isti autem uisum Christum etiam adorauerunt. In illis gratia prior, in istis humilitas amplior. Fortasse ergo illi pastores minus rei, de salute alacrius exsultabant: isti autem Magi multis onerati peccatis, submissius indulgentiam requirebant. Hec est illa humilitas, quam plus in eis qui ex Gentibus erant, quam in Iudeis, diuina Scriptura commendat. Ex Gentibus enim erat ille Centurio, qui cum Dominum in toto pectore suscepisset, se tamen dixit indignum ut in domum eius intraret, nec ab eo egrum suum uoluit uideri, sed saluum iuberi . Sic interius presentem corde retinebat, cuius a suo tecto presentiam honorifice reuocabat. Denique Dominus, Non inueni, inquit, tantam fidem in Isrel. Illa etiam Chananea ex Gentibus erat, que cum se a Domino audisset canem, et cui panis filiorum mitteretur indignam, micas tanquam canis exegit: et ideo non esse meruit, quia id quod fuerat non negauit. Nam et ipsa audiuit a Domino, O mulier, magna est fides tua . Humilitas in ea fecerat fidem magnam; quia se ipsam fecerat paruam.



CAPUT III.

3. Gentium omnium salus figurata. ueniunt ergo pastores de proximo uidere, et Magi de longinquo ueniunt adorare. Hec est humilitas qua inseri meruit oleaster in oliuam, et oliuam dare contra naturam ; quia naturam meruit mutare per gratiam. Nam cum hoc oleastro totus siluesceret et amaresceret mundus, per insertionis gratiam pinguefactus enituit. ueniunt enim ab extremo terre, secundum Ieremiam, dicentes: uere mendacia coluerunt patres nostri . Et ueniunt, non ab una orbis parte, sed sicut Euangelium secundum Lucam loquitur, ab Oriente, et Occidente, ab Aquilone et Meridie, qui recumbant cum Abraham et Isaac et Iacob in regno celorum . Sic totus orbis ex partibus quatuor Trinitatis gratia uocatur in fidem. Secundum quem numerum, cum quatuor ter ducuntur, duodenarius numerus apostolicus consecratus est; tanquam uniuersi orbis salutem ex quatuor mundi partibus, in Trinitatis gratiam prefigurans. Hunc enim numerum etiam discus ille significauit, qui demonstratus est Petro plenus omnibus animalibus , tanquam omnibus gentibus. Nam et ipse quatuor lineis suspensus e celo ter submissus assumptus est; ut quaterni duodecim facerent. Ideo fortasse post Natalem Domini duodecim diebus additis, Magi primitie Gentium ad Christum uidendum adorandumque uenerunt, et non solum accipere propriam, sed omnium quoque gentium salutem significare meruerunt. Celebremus ergo deuotissime etiam istum diem; et Dominum Iesum, quem primitie ille nostre adorauerunt iacentem in diuersorio, nos habitantem adoremus in celo. Hoc quippe in eo illi uenerati sunt futurum, quod nos ueneramur impletum.  Adorauerunt primitie Gentium inhiantem uberibus matris: adorant gentes sedentem ad dexteram Dei Patris.



SERMO CCIu [* 1Kb]  . In Epiphania Domini, uI.

1. Epiphania, Christi manifestatio. Ante paucos dies Natalem Domini celebrauimus: Epiphaniam hodie celebramus; quo greco uocabulo significatur manifestatio, et refertur ad illud quod ait Apostolus, Sine dubio magnum est pietatis sacramentum, quod manifestatum est in carne . Ambo itaque dies ad manifestationem pertinent Christi. In illo quippe natus est homo ex homine matre, qui sine initio Deus erat apud Patrem. Sed carni est manifestatus in carne; quia caro eum uidere non poterat, sicut erat in spiritu. Et illo quidem die, qui Natalis ipsius nuncupatur, uiderunt eum pastores Iudeorum: hodierno autem die qui Epiphania proprie, hoc est manifestatio dicitur, adorauerunt eum Magi Gentium. Illis eum Angeli, istis uero stella nuntiauit. Celos Angeli habitant, et sidera exornant: utrisque ergo celi enarrauerunt gloriam Dei .

2. Christus Iudeis et Gentibus adunandis angularis lapis. Utrisque enim natus est lapis angularis; ut, quemadmodum dicit Apostolus, duos conderet in se, in unum nouum hominem, faciens pacem, et commutaret utrosque in uno corpore Deo per crucem. Quid enim est angulus, nisi coniunctio duorum parietum, qui ex diuerso ueniunt, et illic quodam modo osculum pacis inueniunt? Inimica quippe inter se fuerunt circumcisio et preputium, hoc est Iudei et Gentes, propter duo inter se diuersa atque contraria, inde ueri unius Dei cultum, hinc multorum atque falsorum. Cum itaque illi essent prope, isti autem longe, utrosque adduxit ad se, qui »commutauit utrosque in uno corpore Deo,« sicut Idem apostolus consequenter adiungit, »per crucem interficiens inimicitias in semetipso. Et »ueniens euangelizauit pacem uobis, inquit, qui eratis longe, et pacem iis qui prope; quia per ipsum habemus accessum ambo in uno spiritu ad Patrem« . uidete si non et duos parietes ex inimicitiarum diuersitate uenientes, et angularem lapidem demonstrauit Dominum Iesum, ad quem de diuerso utrique accesserunt, in quo utrique concordauerunt, hoc est, et qui ex Iudeis in eum, et qui ex Gentibus crediderunt; tanquam diceretur eis: Et uos de propinquo, et uos de longinquo, »accedite ad eum, et illuminamini, et uultus uestri non erubescent« . Scriptum est enim: »Ecce pono in Sion lapidem angularem, electum, pretiosum; et qui crediderit in eum, non confundetur« . Qui audierunt et obedierunt, hinc atque inde utrique uenerunt, pacem tenuerunt, inimicitias finierunt: utrorumque primitie pastores et Magi fuerunt. In eis cepit bos agnoscere possessorem suum, et asinus presepe Domini  sui . Ex Iudeis animal cornutum, ubi Christo crucis cornua parabantur. Ex Gentibus animal auritum, unde, predictum erat: Populus quem non cognoui, seruiuit mihi, in auditu auris obaudiuit mihi . Ipse namque possessor bouis et dominus asini in presepi iacebat, et ambobus alimentum commune prebebat. Quia ergo pax uenerat eis qui erant longe, et pax eis qui erant prope; pastores Isrelite tanquam prope inuenti, eo die quo natus est Christus, ad eum uenerunt, uiderunt et exsultauerunt: Magi autem gentiles, tanquam longe inuenti, tot diebus interpositis ab illo quo natus est, hodie peruenerunt, inuenerunt, adorauerunt. Oportebat itaque nos, hoc est, Ecclesiam que congregatur ex Gentibus, huius diei celebrationem, quo est Christus primitiis Gentium manifestatus, illius diei celebrationi, quo est Christus ex Iudeis natus, adiungere, et tanti sacramenti memoriam geminata solemnitate seruare.

3. Ex Iudeis alii reprobati, alii electi. Iacob et benedictus et claudus. Quando duo parietes isti cogitantur, unus ex Iudeis, alius ex Gentibus, angulari lapidi coherendo, seruantes unitatem spiritus in uinculo pacis ; non offendat animum reproborum multitudo Iudeorum, in quibus fuerunt edificantes, id est, uolentes esse Legis doctores: sed quales dicit Apostolus, Non intelligentes neque que loquuntur, neque de quibus affirmant . Per hanc enim mentis cecitatem, lapidem reprobauerunt, qui factus est in caput anguli . Sed non fieret in caput anguli, nisi duobus populis de diuerso uenientibus preberet pacificam, gratia copulante, iuncturam. Non ergo cogitentur in Isrelitico pariete persecutores et interfectores Christi, quasi legem edificantes et fidem destruentes, angularem lapidem reprobantes et ruinam ciuitati misere fabricantes. Nec ista ibi cogitetur numerositas Iudeorum dispersa per terras, ad diuinarum, quas nescientes ubique portant, testimonium Litterarum. In his enim claudicat Iacob, cui tacta et arefacta femoris latitudo , qua significaretur a semitis suis claudicans generis multitudo. Sed in pariete sancto, qui ex eis ad pacem lapidis angularis accessit, illi cogitentur in quibus benedictus est Iacob. Idem quippe et benedictus et claudus: benedictus in sanctificatis, claudus in reprobatis. Illi in isto pariete cogitentur, quorum abundantia precedebat et sequebatur asellum Saluatoris, clamans: Benedictus qui uenit in nomine Domini . Illi cogitentur qui discipuli inde electi, et apostoli facti sunt. Cogitetur Stephanus in greca lingua corone nomine appellatus, et prior post resurrectionem Domini martyrio coronatus. Cogitentur etiam ex ipsis persecutoribus tot millia credentium, quando uenit Spiritus sanctus. Cogitentur Ecclesie, de quibus Apostolus dicit: Eram autem ignotus facie Ecclesiis Iudee, que erant in Christo: tantum autem audientes erant quia qui aliquando nos persequebatur, nunc euangelizat fidem quam aliquando uastabat; et in me magnificabant  Deum . Isto modo Isreliticus paries cogitetur, et parieti ex Gentibus uenienti, qui nunc est conspicuus, adiungatur: atque ita lapis angularis prius in presepio positus, usque ad celi culmen erectus, non frustra predictus Christus Dominus inuenitur.



SERMO CCu [* 1Kb]  . In Quadragesima, I  .

1. Quadragesime tempore crux castigandi corporis assumenda. Christianus perpetuo debet pendere in cruce. Crux totius uite nostre. Obseruationem Quadragesime, solemni reditu presentatam, hodierno die ingredimur: quo uobis solemniter etiam exhortatio nostra debetur; ut Dei sermo per nostrum officium ministratus, ieiunaturos corpore, pascat in corde; ac sic interior homo cibo suo refectus, exterioris castigationem possit agere, et robustius sustinere. Congruit enim nostre deuotioni, ut qui Domini crucifixi passionem iam propinquantem celebraturi sumus, reprimendarum carnalium uoluptatum crucem nobis ipsi etiam faciamus, sicut dicit Apostolus: Qui autem Iesu Christi sunt, carnem suam crucifixerunt cum passionibus et concupiscentiis . In hac quidem cruce, per totam istam uitam, que in mediis tentationibus ducitur, perpetuo debet pendere christianus. Non enim est in hac uita tempus euellendi clauos, de quibus in Psalmo dicitur: Confige clauis a timore tuo carnes meas . Carnes, sunt carnales concupiscentie; claui, sunt precepta iustitie: his illas timor Domini configit, qui nos illi acceptabilem hostiam crucifigit. Unde item dicit Apostolus: Obsecro itaque uos, fratres, per miserationem Dei, ut exhibeatis corpora uestra hostiam uiuam, sanctam, Deo placentem . Crux ergo ista, in qua Dei seruus non solum non confunditur, sed etiam gloriatur dicens, Mihi autem absit gloriari, nisi in cruce Domini nostri Iesu Christi, per quem mihi mundus crucifixus est, et ego mundo : crux, inquam, ista non quadraginta dierum est, sed totius huius uite, que mystico numero quadraginta istorum significatur dierum; siue quod homo ducturus hanc uitam, sicut nonnulli asserunt, diebus quadraginta formatur in utero; siue quod Euangelia quatuor cum denaria Lege concordant, et quater deni istum numerum signant, nobisque in hac uita Scripturas utrasque necessarias esse demonstrant; siue alia qualibet probabiliore causa, quam potest intellectus melior et luculentior inuenire. Unde et Moyses et Elias et ipse Dominus quadraginta diebus ieiunauerunt: ut insinuaretur nobis et in Moyse et in Elia et in ipso Christo, hoc est, in Lege et Prophetis et in ipso Euangelio, id nobiscum agi, ne conformemur et hereamus huic seculo, sed crucifigamus  hominem ueterem, non in comessationibus et ebrietatibus, non in cubilibus et impudicitiis, non in contentione et emulatione agentes; sed induamus Dominum Iesum; et carnis curam ne fecerimus in concupiscentiis . Sic semper hic uiue, Christiane: si terreno limo gressus non uis immergere, noli de ista cruce descendere. Si autem hoc faciendum est per hanc totam uitam, quanto magis per istos Quadragesime dies, quibus non solum agitur, uerum etiam significatur hec uita?

2. Pia opera feruentius exercenda per Quadragesime tempus. Per alios ergo dies non grauentur corda uestra in crapula et ebrietate : per hos autem etiam ieiunate. Per alios dies, adulteria, fornicationes, omnesque illicitas corruptelas nolite contingere: per hos autem etiam a coniugibus abstinete. Quod uobis demitis ieiunando, eleemosynis addite prerogando. Tempus quod reddendo coniugali debito occupabatur, supplicationibus impendatur. Corpus quod carnalibus affectibus soluebatur, puris precibus prosternatur. Manus que amplexibus implicabantur, orationibus extendantur. uos autem qui etiam per alios dies ieiunatis, per hos augete quod facitis. Qui per alios dies perpetua continentia crucifigitis corpus, per hos Deo uestro crebrioribus et intentioribus inherete orationibus. Omnes unanimes, omnes fideles fideliter, omnes in hac peregrinatione unius patrie desiderio suspirantes, et amore feruentes. Donum Dei, quod ipse non habet, nullus in altero inuideat, nullus irrideat. In spiritualibus bonis, tuum deputa, quod amas in fratre: suum deputet, quod amat in te. Nemo sub abstinentie specie, mutare affectet potius, quam resecare delicias; ut pretiosos cibos querat, quia carne non uescitur, et inusitatos liquores, quia uinum non bibit: ne per occasionem quasi domande carnis, magis agat negotium uoluptatis. Alimenta quidem mundis munda sunt omnia: sed in nullo est munda luxuria.

3. A litibus in primis ieiunandum. Pre ceteris, fratres, a litibus et discordiis ieiunate. Mementote prophetam quibusdam exprobrantem atque clamantem: In diebus ieiunii uestri, inueniuntur uoluntates uestre, quod omnes qui sub iugo uestro sunt stimulatis, et ceditis pugnis; auditur in clamore uox uestra , et cetera talia. Quibus commemoratis adiunxit: Non hoc ieiunium ego elegi, dicit Dominus. Si clamare uultis, illum frequentate clamorem, de quo scriptum est: uoce mea ad Dominum clamaui . Ille quippe non est litis, sed caritatis; nec carnis, sed cordis. Non est talis ille, de quo dicitur: Expectaui ut faceret iudicium, fecit autem iniquitatem; et non iustitiam, sed clamorem . Dimittite, et dimittetur uobis; date, et dabitur uobis . He sunt due ale orationis, quibus uolat ad Deum [1 1Kb] : si illud quod committitur, ignoscit delinquenti, et donat egenti.



SERMO CCuI [* 1Kb]  . In Quadragesima, II. [1 1Kb]


1. Quadragesime tempus operibus pietatis et humilitatis feruere debet. Anniuersario reditu Quadragesime tempus aduenit, quo uobis exhortatio nostra debetur: quia et uos tempori congrua Domino opera uestra debetis: que tamen non Domino utilia possint esse, sed uobis. Orationibus, ieiuniis, eleemosynis et alia quidem tempora debent christiano feruere: uerumtamen et illos qui diebus aliis in his pigri sunt, debet ista solemnitas excitare; et ii qui per alios dies ad ista sunt alacres, nunc ea debent feruentius exercere. Tempus quippe humilitatis nostre uita in hoc seculo est, quam dies significant isti, Domino pro nobis Christo, qui semel moriendo passus est, uelut annis omnibus reuoluta solemnitate passuro. Quod enim semel in toto tempore factum est, ut uita nostra nouaretur; celebratur annis omnibus, ut in memoriam reuocetur. Si ergo ueracissime pietatis affectu, toto peregrinationis huius tempore, quo in mediis tentationibus uiuimus, humiles corde esse debemus: quanto magis his diebus, quibus ipsum tempus humilitatis nostre non solum uiuendo agimus, sed etiam celebrando significamus? Humiles esse nos docuit humilitas Christi, quia impiis moriendo cessit: excelsos nos facit celsitudo Christi, quia pios resurgendo precessit. Si enim commortui sumus, ait Apostolus, et conuiuemus: si toleramus, et conregnabimus . Unum horum modo, tanquam eius propinquante passione; alterum post Pascha, tanquam eius resurrectione completa, deuotione debita celebramus. Tunc enim post dies huius humilitatis, etiam nostre celsitudinis tempus, etsi nondum uidendo agere uacat; iam tamen premeditando significare delectat. Nunc itaque orationibus ingemiscamus instantius: tunc uberius exhilarabimur laudibus.

2. Oratio fulcienda ieiunio et eleemosyna. Duo genera eleemosynarum. In paupere pascitur Deus. Nemo pauper in altero eleemosyne genere. Sed orationibus nostris, quibus ad Deum facilius uolando perueniant [2 1Kb] , eleemosynis et ieiuniis pennas pietatis addamus. Hinc autem intelligit animus christianus, quantum remotus esse debet a fraude aliene rei; quando sentit simile esse fraudi, si superflua sua non tribuerit indigenti. Dominus dicit: Date et dabitur uobis; dimittite et dimittetur uobis . Hec duo genera eleemosynarum, tribuendi et ignoscendi, clementer et feruenter operemur; qui nobis a Domino ut bona tribuantur, et mala non retribuantur, oramus. Date, inquit, et dabitur uobis. Quid uerius, quid iustius; ut qui dare detrectat, se fraudet ipse, nec accipiat? Si  impudenter agricola querit messem, ubi se nouit non premisisse semen; quanto impudentius querit Deum diuitem dantem, qui hominem pauperem noluit exaudire poscentem? In paupere enim se pasci uoluit, qui non esurit. Deum ergo nostrum egentem non spernamus in paupere, ut egentes satiemur in diuite. Habemus egentes, et egemus: demus ergo, ut accipiamus. uerumtamen quid est quod damus? Et pro isto exiguo, uisibili, temporali atque terreno, quid est quod accipere desideramus? Quod oculus non uidit, nec auris audiuit, nec in cor hominis ascendit . Nisi ipse promitteret, impudentie fuisset dare ista, et accipere uelle illa: et nolle dare nec ista  : que tamen ista nec ipsa haberemus, nisi dante illo qui exhortatur ut demus. Qua igitur fronte in utrisque speramus dantem, si in minimis contemnimus imperantem? Dimittite, et dimittetur uobis. Hoc est, Ignoscite, et ignoscetur uobis. Conseruus conseruo reconcilietur; ne iuste seruus a Domino puniatur. In hoc genere eleemosyne, nullus est pauper. Potest hoc facere ut in eternum uiuat, etiam qui ad tempus non habet unde uiuat. Gratis datur, dando cumulatur, que non consumitur, nisi quando non erogatur. Cuius ergo usque ad hos dies inimicitie perdurarunt, confundantur atque finiantur. Finiantur, ne finiant: non teneantur, ne teneant: perimantur per redemptorem, ne perimant retentorem.

3. Ieiunia Deo accepta. Ieiunia uestra non sint talia, qualia propheta condemnat, dicens: Non hoc ieiunium elegi, dicit Dominus . Arguit enim ieiunia litigiosorum: querit piorum. Arguit opprimentes: querit relaxantes. Arguit inimicantes: querit liberantes. Inde enim per hos dies a rebus licitis desideria uestra frenatis, ne illicita committatis. Nullis diebus se ingurgitet uino, nec adulterio, qui diebus istis temperat a coniugio. Ita oratio nostra humilitate et caritate, ieiunando et dando, temperando et ignoscendo, bona tribuendo et mala non retribuendo, a malo declinando et bona faciendo, querit pacem, et consequitur eam . uolat enim talibus oratio pennis adminiculata uirtutum: et quo Christus pax nostra precessit, facilius perfertur in celum.



SERMO CCuII [* 1Kb]  . In Quadragesima, III.

1. Eleemosyna isto maxime tempore eroganda. In adiutorio misericordie Domini Dei nostri, tentationes seculi, insidie diaboli, mundi labor, carnis illecebra, turbulentorum temporum fluctus, et corporalis omnis atque spiritualis aduersitas, eleemosynis, et ieiuniis, atque orationibus superande sunt. Hec cum per totam uitam feruere debeant christiano; tum maxime propinquante solemnitate Paschali [1 1Kb] , que suo reditu anniuersario nostras excitat mentes; innouans  in eis memoria salutari, quod Dominus noster unicus Dei Filius misericordiam prestitit nobis, ieiunauit orauitque pro nobis. Eleemosyna quippe grece, misericordia est. Que autem maior esse misericordia super miseros potuit, quam illa que celi creatorem de celo deposuit, et terreno corpore terre induit conditorem; eum qui in eternitate Patris manet equalis, mortalitate cequauit et nobis, formam serui mundi Domino imposuit; ut ipse panis esuriret, satietas sitiret, uirtus infirmaretur, sanitas uulneraretur, uita moreretur? Hoc autem, ut nostra pasceretur fames, rigaretur ariditas, consolaretur infirmitas, exstingueretur iniquitas, ardesceret caritas. Que maior misericordia, quam creari creatorem, seruire dominatorem, uendi redemptorem, humiliari exaltatorem, occidi suscitatorem? Nobis de prebendis eleemosynis precipitur ut panem demus esurienti : ille se ipsum ut nobis daret esurientibus, prius pro nobis se tradidit seuientibus. Precipitur nobis ut peregrinum recipiamus: ille pro nobis in sua propria uenit, et sui eum non receperunt . Ipsum denique benedicat anima nostra, qui propitius fit omnibus iniquitatibus eius, qui sanat omnes languores eius, qui redimit de corruptione uitam eius, qui eam coronat in miseratione et misericordia: qui satiat in bonis desiderium eius . Exerceamus itaque eleemosynas nostras tanto impensius, tantoque frequentius, quanto propinquior fit dies qua nobis prerogata eleemosyna celebratur. Quia ieiunium sine misericordia ei nichil est qui ieiunat.

2. Ieiunium et abstinentia qualis requiritur. Minuende uoluptates, non mutande. Ieiunemus etiam humiliantes animas nostras, appropinquante die quo magister humilitatis humiliauit semetipsum, factus subditus usque ad mortem crucis . Imitemur eius crucem, abstinentie clauis edomitas concupiscentias configentes. Castigemus corpus nostrum, et seruituti subiiciamus: et ne per indomitam carnem ad illicita prolabamur, in ea domanda aliquantum et licita subtrahamus. Crapula et ebrietas etiam per dies ceteros deuitanda: per hos autem dies etiam concessa prandia remouenda. Adulteria et fornicationes semper exsecranda atque fugienda: his autem diebus et a coniugibus temperandum est. Facile tibi obtemperabit caro, ne inhereat alienis, que refrenari consueuerit et a suis. Sane cauendum est ne mutes, non minuas uoluptates. uideas enim quosdam pro usitato uino, inusitatos liquores exquirere, et aliorum expressione pomorum, quod ex uua sibi denegant, multo suauius compensare; cibos extra carnes multiplici uarietate ac iucunditate conquirere; et suauitates quas alio tempore consectari pudet, huic tempori quasi opportune colligere: ut uidelicet obseruatio Quadragesime non sit ueterum concupiscentiarum repressio, sed nouarum deliciarum occasio. Hec, fratres, ne uobis persuasa subrepant, quanta potestis uigilantia prouidete. Parcimonia ieiuniis coniungatur. Sicut uentris castiganda saturitas, ita gule irritamenta  cauenda sunt. Non humanorum alimentorum genera detestanda, sed carnalis est delectatio refrenanda. Esau non pingui uitulo uel uolatilibus saginatis, sed immoderate concupita lenticula reprobatus est . Sanctum Dauid aquam plus iusto desiderasse penituit . Non operosis ergo neque pretiosis, sed in promptu et positis quibusque uilioribus alimentis est corpus a ieiunio reficiendum, uel potius fulciendum.

3. Oratio ieiunantis libera sit a cupiditate et odio. Quomodo oratio facit eleemosynas. His diebus adminiculis piarum eleemosynarum et frugalium ieiuniorum oratio nostra in superna sustollitur: quia nec impudenter a Deo misericordia petitur, cum ab homine homini non negatur, nec serena cordis petentis intentio [1 1Kb] carnalium uoluptatum phantasmatibus nubilis impeditur. Sit autem oratio casta, ne forte non quod caritas, sed quod cupiditas querit, optemus; ne inimicis mali aliquid imprecemur; ne in quos nocendo uel uindicando non possumus, orando seuiamus. Certe sicut nos apti efficimur ad orandum eleemosynis et ieiuniis, sic et ipsa nostra oratio facit eleemosynas, cum dirigitur atque profunditur, non pro amicis tantum, uerum etiam pro inimicis, et ieiunat ab iro et odio et a perniciosissimis uitiis. Si enim nos ieiunamus a cibis, quanto potius illa a uenenis? Denique nos debitis opportunisque temporibus alimentorum perceptione reficimur: nunquam illam escis talibus oblectemus. Perpetua suscipiat ista ieiunia: quia est illi cibus proprius, quem sumere sine intermissione precipitur. Semper ergo ieiunet ab odio, semper dilectione pascatur.



SERMO CCuIII [* 1Kb]  . In Quadragesima, Iu.

1. Quadragesimalis abstinentia qualis esse debet. Restringende delicie, non mutande. Solemne tempus aduenit, quo uestram commoneamus et exhortemur in Domino Charitatem: quanquam ipsum tempus, etiam tacentibus nobis, satis uos admoneat et hortetur, ut ieiuniis et orationibus et eleemosynis solito instantius et alacrius ferueatis. Sed ministerium nostri sermonis accedit, ut et uocis huius tuba, uires suas spiritus uester aduersus carnem dimicaturus accipiat. Sint ergo uestra ieiunia sine litibus, clamoribus, cedibus: ut etiam qui sub iugo uestro sunt, remissionem cautam sentiant et benignam; ut aspera seueritas refrenetur, non ut salubris disciplina soluatur. Cum uero aliquo genere ciborum etiam concessorum atque licitorum, causa castigandi corporis abstinetis, mementote omnia munda mundis: ne quid putetis immundum, nisi quod infidelitas inquinauerit. Immundis enim et infidelibus, ait Apostolus, nichil est mundum . Sed plane fidelium corpora cum seruituti subiiciuntur, proficit spirituali  saluti, quidquid corporali minuitur uoluptati. Ideoque cauendum est, ne pretiosas escas uel pro aliis alias, uel etiam pretiosiores sine carnibus animalium requiratis. Cum enim corpus castigatur, et seruituti subiicitur , restringende sunt delicie, non mutande. Quid enim interest in quali cibo concupiscentia immoderata culpetur? Non utique de solis carnibus, sed etiam de quibusdam pomis et agriculture alimentis [1 1Kb] Isrelitarum concupiscentia diuina uoce damnata est . Et Esau, non propter offam suillam, sed propter lenticulam defricatam, sua primogenita perdidit . Ut omittam quid esuriens Dominus tentatori etiam de ipso pane responderit : qui certe non suam carnem quasi rebellem domabat, sed quid in talibus tentationibus respondere debeamus misericorditer admonebat. Quapropter, karissimi, a quibuscumque cibis uobis placuerit abstinere; mementote ut propositum uestrum pia temperantia conseruetis, non ut Dei creaturam sacrilego errore damnetis. Quicumque etiam estis coniugibus alligati, nunc maxime apostolica monita nolite contemnere, ut inuicem abstineatis ad tempus, ut uacetis orationibus . Quod enim et aliis diebus utiliter fit, nimis inuerecundum est si modo non fiat. Arbitror onerosum non esse debere, anniuersaria obseruatione solemnibus diebus hoc facere coniugatos, quod uidue ex quadam uite parte professe sunt, quod tota uita sancte uirgines susceperunt.

2. Eleemosyne opera amplificanda. Eleemosyne genus, parcere inimicis. Iam uero eleemosynas his diebus augere, quodam modo ex debito est. Ubi enim iustius quam miserendo impenditis, quod uobis abstinendo demitis? Et quid iniquius, quam ut quod minus erogat abstinentia, seruet permanens auaritia, aut consumat dilata luxuria? Intendite itaque quibus debeatis quod uobis denegatis; ut quod detrahit temperantia uoluptati, addat misericordia caritati. Quid iam dicam de illo opere misericordie, ubi nichil de apothecis, nichil de sacculo impenditur, sed ex corde dimittitur; quod magis si maneat, quam si recedat, incipit esse damnosum? Iram dico aduersus aliquem in corde seruatam. Quid autem stultius, quam inimicum forinsecus deuitare, et multo peiorem in precordiis intimis retinere? Unde Apostolus dicit, Sol non occidat super iracundiam uestram; moxque subiungit, Neque detis locum diabolo . Tanquam hoc agat, qui non cito iram pellit ex animo, ut per illam uelut per ianuam aditum prestet diabolo. Primitus itaque agendum est, ut super iram non occidat iste sol; ne deserat ipsam mentem iustitie sol. Sed in cuius pectore adhuc usque permansit, pellat eam saltem iam proximus dies Dominice passionis, qui non est iratus interfectoribus suis, pro quibus in ligno pendens et precem fudit et sanguinem . In cuiuscumque ergo uestrum pectore usque  ad istos sanctos dies fronte impudentissima perdurauit, nunc inde saltem ira discedat , ut oratio secura procedat: nec offendat, aut palpitet, aut sub conscientie stimulis obmutescat, cum ad eum locum uenerit, ubi dicendum est, Dimitte nobis debita nostra, sicut et nos dimittimus debitoribus nostris . Aliquid petituri estis ne uobis retribuatur, et aliquid ut tribuatur. Remittite ergo, et remittetur uobis: date, et dabitur uobis . Hec, fratres, etiamsi non admoneam, perpetua meditatione curare debetis. Cum uero tot diuinorum testimoniorum ministra uox nostra diei quoque presentis celebritate iuuetur; timere non debeo ne me, uel potius omnium Dominum in me, aliquis uestrum forte contemnat: sed sperare potius quod grex eius agnoscens eius esse quod dicitur, eum efficaciter exaudiendus exaudiat.



SERMO CCIX [* 1Kb]  . In Quadragesima, u.

1. Quadragesimali obseruatione finiende inimicitie. Tria uitia, quibus inimicitie uiuunt. Solemne tempus aduenit, quando de anima attentius cogitanda et corpore castigando uestram commoneam Charitatem. Hi sunt enim quadraginta dies sacratissimi toto orbe terrarum, quos propinquante Pascha uniuersus mundus, quem Deus in Christo reconciliat sibi, predicanda deuotione concelebrat. Si que inimicitie, que uel nasci non debuerunt, uel cito mori debuerunt, et tamen usque ad hoc tempus siue negligentia, siue pertinacia, siue non modesta, sed superba uerecundia, inter fratres perdurare potuerunt; saltem modo finiantur. Super quas sol non debuit occidere , saltem post multos solis ortus et occasus, etiam ipse suo tandem aliquando exstinguantur occasu, nec ulterius ullo renouentur exortu. Negligens inimicitias finire obliuiscitur; pertinax ueniam non uult concedere, cum rogatur; superbe uerecundus ueniam petere dedignatur. His tribus uitiis inimicitie uiuunt: sed animas in quibus non moriuntur, occidunt. uigilet contra negligentiam memoria, contra pertinaciam misericordia, contra superbam uerecundam submissa prudentia. Qui se concordie recolit neglectorem, excutiat expergiscendo torporem: qui se cupit esse sui debitoris exactorem, Dei se cogitet debitorem: qui erubescit petere ut sibi frater ignoscat, uincat per bonum timorem malum pudorem: ut noxiis inimicitiis finitis, ut eis mortuis, uos uiuatis. Totum hoc caritas agit, que non agit perperam . Charitas, fratres mei, in quantum adest, exerceatur bene uiuendo; in quantum autem minus est, impetretur petendo.

2. Orationes eleemosynis adminiculande. Ut autem nostre orationes congruis adminiculis adiuuentur, quoniam in his diebus feruentiores eas habere debemus; etiam eleemosynas feruentius erogemus. Ipsis  adiiciatur, quod nobis ieiunando et a cibis solitis abstinendo detrahitur. Quamuis eas debeat largiores habere, qui propter aliquam necessitatem corporis sui et consuetudinem alimentorum non potest abstinere, ut hoc addat pauperi, quod sibi detrahit: sed ideo pius det pauperi, quia sibi non detrahit; ut quoniam minus potest orationes suas castigatione corporis adiuuare, abundantiorem in corde pauperis includat eleemosynam, que pro illo possit orare. De Scripturis sanctis hoc est saluberrimum amplectendumque consilium: Include, inquit, eleemosynam in corde pauperis, et hec pro te exorabit .

3. Abstinentia qualis suscipienda. Admonemus etiam eos qui se a carnibus abstinent, ne uasa in quibus sunt cocte tanquam immunda deuitent. Sic enim loquens Apostolus ait: Omnia munda mundis . Quod enim fit in huiusmodi obseruationibus sana doctrina, non fit causa immunditie deuitande, sed concupiscentie refrenande. Unde et illi qui sic se a carnibus temperant, ut alias escas et difficilioris preparationis et pretii maioris inquirant, multum errant. Non enim est hoc suscipere abstinentiam, sed mutare luxuriam. Quomodo istis dicturi sumus, ut quod sibi detrahunt dent pauperi; a quibus solitus ita cibus relinquitur, ut in alio comparando sumptus augeatur? Estote ergo his diebus et crebrius ieiunantes, et uobis parcius impendentes, et egenis largius tribuentes. A coniugali quoque concubitu, hi dies postulant continentiam: Ad tempus, ait Apostolus, ut uacetis orationi: et iterum reuertimini in idipsum, ne tentet uos satanas propter intemperantiam uestram . Non est hoc arduum atque difficile diebus paucis fidelibus coniugatis, quod a certo uite articulo usque in finem sancte uidue susceperunt, quod tota uita sancte uirgines faciunt. Atque in his omnibus ferueat deuotio, comprimatur elatio. Nemo sic gaudeat de bono largitatis, ut bonum amittat humilitatis. Omnia uero cetera Dei dona non faciunt prodesse aliquid, nisi adsit uinculum caritatis.



SERMO CCX [* 1Kb]  . In Quadragesima, uI.



CAPUT PRIMUM.

1. In Quadragesima considerandum anni tempus et dierum numerus. Solemne tempus aduenit, quod amplius quam per anni cetera spatia, nos orationibus atque ieiuniis animam humiliare, et corpus castigare commoneat. Cur autem hoc propinquante solemnitate Dominice passionis, et cur quadragesimi numeri mysterio celebretur, quoniam solet mouere nonnullos, merito de hac re quod dicendum Dominus donare dignatus est, ad uestram Charitatem proferre suscipimus. Quos autem ista non ad litigandum, sed ad cognoscendum querere nouimus, eorum fide atque pietate multum adiuuamur, ut dicenda impetrare possimus.

 2. Questio: Cur eo tempore ieiunetur, ante Baptismi celebrationem. Responsio. Hoc enim solet facere questionem, cur ipse Dominus iehsu Christus, qui humano corpore assumpto ad hoc utique hominibus homo factus apparuit, ut nobis et uiuendi et moriendi et resurgendi preberet exemplum, non antequam baptizaretur, sed posteaquam baptizatus est ieiunauit. Sic enim scriptum est in Euangelio: »Baptizatus autem confestim ascendit de aqua; et ecce aperti sunt ei celi, et uidit Spiritum Dei descendentem super se. Et ecce uox de celis dicens: Hic est Filius meus dilectus, in quo mihi complacui. Tunc iehsu ductus est in desertum a Spiritu, ut tentaretur a diabolo. Et cum ieiunasset quadraginta diebus et quadraginta noctibus, postea esuriit« . Nos autem cum eis qui baptizandi sunt, ante diem Baptismi eorum, qui dies Paschalis appropiat, ieiunamus, post quem diem per dies quinquaginta ieiunia relaxamus. Quod merito mouere deberet, si baptizare uel baptizari nisi die Paschali solemnissimo non liceret. At cum per totum annum, sicut unicuique uel necessitas fuerit uel uoluntas, non prohibeatur a Baptismo, id donante illo qui dedit eis potestatem filios Dei fieri ; anniuersariam uero Domini passionem, nonnisi certo anni die, quod Pascha dicitur, liceat celebrari: Baptismi sacramentum a Pascha procul dubio distinguendum est. Hoc enim omni die licet accipere: illud uno et certo anni die fas est agere. Hoc ad innouandam uitam datur: illud ad religionis memoriam commendatur. Sed quod ad illum diem longe maior baptizandorum numerus confluit, non gratia uberior salutis hic distat, sed letitia maior festiuitatis inuitat.



CAPUT II.

3. Baptismus Ioannis a Baptismo Christi discernendus. Sacramenta ueteris Legis cur suscepit Christus. Quando tentatio infertur, ieiunandum. Quid quod etiam baptismus Ioannis, quem tunc Christus accepit, a baptismo ipsius Christi, quem fideles eius accipiunt, discernendus est; nec ideo ille quo baptizatus est Christus, melior est isto quo baptizatur christianus, quia christiano melior est Christus; sed ideo magis istud baptismum, quia Christi est, illi preponitur? Ioannes enim baptizauit Christum, cum se Christo confiteretur minorem: Christus autem baptizat christianum, qui se ostendit et Ioanne maiorem. Sicut circumcisione carnis, quamuis eam et Christus accepit, et nemo christianus nunc accipit, melius est sacramentum resurrectionis Christi, quo ad expoliandam carnalem ac ueterem uitam circumciditur christianus, ut audiat Apostolum dicentem: Sicut Christus resurrexit a mortuis per gloriam Patris, sic et nos in nouitate uite ambulemus . Sicut ipsum uetus Pascha, quod agni occisione celebrare preceptum est, non ideo quia hoc cum discipulis celebrauit Christus, melius est quam Pascha nostrum, quo immolatus est Christus. Pertinuit enim ad prebendum nobis humilitatis et deuotionis exemplum, ut illa etiam sacramenta ueniens suscipere dignaretur, quibus uenturus ipse prenuntiabatur: ut hinc ostenderet  quanta religione nos oportet hec suscipere sacramenta, quibus iam uenisse nuntiatur. Non ergo quia Christus post acceptum Ioannis baptismum continuo ieiunauit, tanquam regulam obseruationis dedisse credendus est, ut post ipsius Christi Baptismum acceptum, continuo ieiunare necesse sit: sed plane illo exemplo docuit ieiunandum esse, quando forte acriore luctamine cum tentatore confligimus. Ob hoc enim Christus, qui sicut homo dignatus est nasci, non respuit sicut homo tentari, ut christianus magisterio eius instructus non possit a tentatore superari. Siue ergo continuo post Baptismum, siue quolibet interuallo temporis interposito, quando simile prelium tentationis infertur homini, ieiunandum est: ut et corpus impleat de castigatione militiam, et animus impetret de humiliatione uictoriam. In illo ergo dominico exemplo illius causa ieiunii, non Iordanis tinctio, sed diaboli tentatio fuit.



CAPUT III.

4. Cur Quadragesimale ieiunium ante Pascha. Ablato sponso filiis lugendum. Cur autem nos ante solemnitatem passionis Dominice ieiunemus, et illa ieiuniorum relaxatio quinquagesimo die perficiatur, hec ratio est. Omnis qui recte ieiunat, aut animam suam in gemitu orationis et castigatione corporis humiliat ex fide non ficta; aut ab illecebra carnali inopia aliqua spirituali ueritatis et sapientie delectatione suspensa, ad famem sitimque sentiendam descendit eius intentio  . De utroque ieiunii genere Dominus respondit interrogantibus cur discipuli eius non ieiunarent. Nam de illo primo, quod habet anime humiliationem: Non possunt, inquit, lugere filii sponsi, quamdiu cum eis est sponsus. Sed ueniet hora quando auferetur ab eis sponsus, et tunc ieiunabunt. De illo autem altero, quod habet epulas mentis, ita consequenter locutus est: Nemo assuit pannum nouum uestimento ueteri, ne maior scissura fiat: neque mittunt uinum nouum in utres ueteres, ne et utres rumpantur, et uinum effundatur; sed uinum nouum in utres nouos mittunt, et utraque seruantur . Proinde quia iam sponsus ablatus est, utique nobis filiis illius pulchri sponsi, lugendum est. Speciosus enim forma pre filiis hominum, cuius diffusa gratia in labiis eius , inter manus persequentium non habuit speciem neque decorem, et ablata est de terra uita eius . Et recte lugemus, si flagramus desiderio eius. Beati quibus eum licuit ante passionem tunc habere presentem, interrogare sicut uellent, et audire sicut audire deberent. Illos dies concupierunt uidere patres ante aduentum eius, neque uiderunt: quia in alia dispensatione fuerant ordinati, per quos uenturus annuntiaretur, non a quibus ueniens audiretur. De his enim ad discipulos loquitur dicens: Multi iusti et Prophete uoluerunt uidere que uos uidetis, et non uiderunt; et audire que auditis, et non audierunt . In nobis  autem illud impletum est, quod ipse itidem dicit: uenient dies, quando desiderabitis uidere unum de diebus istis, et non poteritis 



CAPUT Iu.

5. Cur gemendum et ieiunandum in hac uita. Quis non sancti desiderii flamma uratur? quis non hic lugeat? quis non laboret in gemitu suo? quis non dicat, Facte sunt mihi lacryme mee panis die ac nocte, dum dicitur mihi quotidie, Ubi est Deus tuus ? Credimus quippe in eum iam sedentem ad dexteram Patris: sed tamen quamdiu sumus in corpore, peregrinamur ab eo , nec eum dubitantibus uel negantibus et dicentibus, Ubi est Deus tuus? ualemus ostendere. Merito Apostolus eius concupiscebat dissolui, et esse cum illo: manere autem in carne non sibi optimum ducebat, sed necessarium propter nos . Ubi cogitationes mortalium timide, et incerte prouidentie nostre; quoniam deprimit terrena inhabitatio sensum multa cogitantem . Inde tentatio est uita humana super terram : et in hac seculi nocte circuit leo querens quem deuoret . Non Leo de tribu Iuda, rex noster ; sed leo diabolus, aduersarius noster. Ille autem quatuor animalium de Apocalypsi Ioannis figuras in se uno exprimens, natus ut homo, operatus ut leo, immolatus ut uitulus, uolauit ut aquila . uolauit super pennas uentorum, et posuit tenebras latibulum suum . Posuit tenebras, et facta est nox, in qua pertranseunt omnes bestie silue. Catuli leonum rugientes, tentatores uidelicet per quos diabolus querit quem deuoret; non quidem habentes potestatem, nisi in eis quos acceperint quia et in Psalmo ipso ita sequitur, Querentes a Deo escam sibi . In tam periculosa et tentationibus plena huius seculi nocte quis non timeat, quis non medullis omnibus contremiscat, ne dignus iudicetur qui deuorandus dimittatur in fauces tam crudelis inimici? Unde ieiunandum et orandum est.



CAPUT u.

6. Ieiunium ante solemnitatem passionis Christi maxime conueniens. Et quando potius, quando instantius, quam propinquante ipsa Dominice passionis solemnitate, qua celebritate anniuersaria quodam modo nobis eiusdem noctis memoria resculpitur, ne obliuione deleatur, ne nos non corpore, sed spiritu dormientes, ille rugiens deuorator inueniat. Nam et ipsa Dominica passio, quid nobis aliud in capite nostro Christo Iesu, quam ipsam uite huius tentationem maxime commendauit? Unde adueniente iam mortis sue tempore, Petro dixit: »Postulauit satanas uexare uos sicut triticum: et ego rogaui, Petre, pro te, ne deficiat fides tua, uade et conforta fratres tuos .« Et plane confortauit nos per apostolatum, per martyrium, per epistolas suas. Ubi etiam noctem, de qua loquor, admonens formidandam, consolatione prophetie tanquam nocturni luminis, ut cauti uigilaremus, edocuit. »Habemus, inquit, certiorem propheticum sermonem cui benefacitis intendentes, tanquam lucerne lucenti  in obscuro loco, donec dies lucescat, et lucifer oriatur in cordibus uestris .«

7. Dies nunc laboris et tristitie. Sint ergo lumbi nostri accincti et lucerne ardentes, et nos similes hominibus exspectantibus Dominum suum, quando ueniat a nuptiis . Nec dicamus inuicem nobis, Manducemus et bibamus; cras enim moriemur . Sed eo magis, quo incertus est mortis dies, et molestus est uite dies, ieiunemus et oremus, cras enim moriemur. Pusillum, inquit, et non uidebitis me; et iterum pusillum, et uidebitis me. Hec est hora de qua dixit, uos tristes eritis, seculum autem gaudebit: id est, uita ista tentationibus plena, in qua peregrinamur ab eo. Sed iterum, inquit, uidebo uos, et gaudebit cor uestrum; et gaudium uestrum nemo auferet a uobis . In hac spe fidelissimi promissoris etiam nunc utcumque gaudemus, donec ueniat illud uberrimum gaudium, cum similes ei erimus, quoniam uidebimus eum sicuti est , et gaudium nostrum nemo auferet a nobis. Huius enim spei tam gratum et gratuitum etiam pignus Spiritum sanctum accepimus, qui in cordibus nostris inenarrabiles gemitus operatur sanctorum desideriorum. »Concepimus enim,« sicut ait Isaias, »et parturiuimus spiritum salutis« . Et »mulier cum parturit,« ait Dominus, »tristitia est illi, quoniam uenit dies eius: sed cum pepererit, fit gaudium magnum, quoniam natus est homo in seculum« . Hoc erit gaudium, quod nemo auferet a nobis; quo in eternum lumen ex hac fidei conceptione transfundemur. Nunc ergo ieiunemus, et oremus, cum dies parturitionis est.



CAPUT uI.

8. Ieiunium quadragenario numero cur institutum. Hoc totum corpus Christi per totum orbem diffusum, id est, tota hoc agit Ecclesia, et illa unitas que dicit in Psalmo: A finibus terre ad te clamaui, dum angeretur cor meum . Unde iam nobis elucet cur Quadragesima instituta sit huius humiliationis solemnitas. Que enim a finibus terre clamat, cum angitur cor eius, a quatuor orbis terre partibus clamat, quas frequenter etiam Scriptura commemorat, Oriente et Occidente, Aquilone et Meridie. Per hoc totum ille decalogus Legis, iam non per litteram tantummodo metuendus, sed per gratiam caritatis implendus, indictus est. Unde quater multiplicatis decem, uidemus quadraginta compleri. Sed adhuc in labore tentationis, cum uenia delictorum. Quis enim perfecte implet, Non concupisces ? Unde ieiunandum et orandum est: a bono tamen opere non cessandum. Cui labori merces illa redditur in fine, que denarii nomine nuncupatur . Sicut autem ternarius a tribus, quaternarius a quatuor; ita denarius a decem nomen accepit: qui coniunctus quadragenario tanquam merces labori redditur. Quinquagenarii numeri figura tempus illius gaudii significat, quod nemo auferet a nobis: cuius in hac uita nondum functionem habemus; sed tamen post solemnitatem Dominice  passionis a die resurrectionis eius per dies quinquaginta, quibus ieiunia relaxamus, hoc in dominicis laudibus personante Alleluia celebramus.

9. Quadragesime tempus abstinentia et piis operibus magis feruere debet. Nunc itaque, in persona Christi, ut non circumueniamini a satana, exhortor uos, dilectissimi, ut quotidianis ieiuniis, largioribus eleemosynis, feruentioribus orationibus Deum propitietis. Nunc tempus est quo et coniugati ab uxoribus, et nupte a suis uiris abstineant, ut orationibus uacent: quanquam et per totum annum certis diebus hoc facere debeant; et quanto crebrius, tanto utique melius: quia et qui concessa immoderate appetit, eum qui concessit offendit. Oratio quippe spiritualis res est, et ideo tanto est acceptior, quanto magis sue nature implet effectum. Tanto magis autem spirituali opere funditur, quanto magis animus qui eam fundit, a carnali uoluptate suspenditur.



CAPUT uII.

Quadraginta diebus ieiunauit Moyses Legis administrator, quadraginta Elias excellentissimus Prophetarum, quadraginta ipse Dominus testimonium habens a Lege et Prophetis. Inde cum his duobus in monte se ostendit. Nos autem qui tam longum ieiunium perpetuare non possumus, ut per tot dies et noctes nichil alimentorum, sicut et illi, accipiamus, saltem quantum possumus faciamus; ut exceptis diebus per quos certis de causis mos Ecclesie prohibet ieiunare, Domino Deo nostro uel quotidiano uel crebro ieiunio placeamus. Sed numquid sicut a cibo et potu abstinentia per tot dies non potest esse continua, sic et a concubitu non potest? cum uideamus in nomine Christi multos utriusque sexus ab hac re penitus immunia membra Deo dicata seruare. Puto non esse magnum, ut tota Paschali solemnitate possit coniugum castitas, quod potest tota uita uirginitas.



CAPUT uIII.

10. Deliciosi quadragesime obseruatores. Iamuero illud, quanquam admonere non debui, quandoquidem tempus humiliande anime, quantum potui, maxime commendaui; tamen propter hominum errores, qui per uaniloquas seductiones et prauas consuetudines nobis molestam pro uobis curam inferre non cessant, tacere non possum. Sunt quidam obseruatores Quadragesime deliciosi potius quam religiosi, exquirentes nouas suauitates magis quam ueteres concupiscentias castigantes; qui copiosis pretiosisque apparatibus fructuum diuersorum, quorumlibet obsoniorum uarietates et sapores superare contendunt: uasa in quibus cocte sunt carnes tanquam immunda formidant, et in sua carne uentris et gutturis luxuriam non formidant: ieiunant, non ut solitam temperando minuant edacitatem; sed ut immoderatam differendo augeant auiditatem. Nam ubi tempus reficiendi aduenerit, opimis mensis tanquam pecora presepibus irruunt; numerosioribus ferculis corda obruunt uentresque distendunt; artificiosis et peregrinis condimentorum diuersitatibus gulam, ne uel copia compescatur, irritant. Denique tantum capiunt manducando, quantum digerere non sufficiant ieiunando.



CAPUT IX.

11. Abstinentia a uino delicato.  Sunt etiam qui uinum ita non bibunt, ut aliorum expressione pomorum alios sibi liquores, non salutis causa, sed iucunditatis, exquirant: tanquam non sit Quadragesima pie humilitatis obseruatio, sed noue uoluptatis occasio. Quanto enim honestius, si stomachi infirmitas aquam potare non tolerat, uino usitato et modico sustentetur, quam querantur uina que uindemiam nesciunt, que torcularia non nouerunt; non ut potus mundior eligatur, sed ut frugalior improbetur? Quid autem absurdius, quam tempore quo caro arctius castiganda est, tantas carni suauitates procurare, ut ipsa faucium concupiscentia nolit Quadragesimam preterire? Quid inconuenientius, quam in diebus humilitatis, quando pauperum uictus omnibus imitandus est, ita uiuere, ut si toto tempore sic uiuatur, uix possint diuitum patrimonia sustinere? Cauete ista, dilectissimi: cogitate quod scriptum est, Post concupiscentias tuas non eas . Quod saluberrimum preceptum si omni tempore obseruandum est, quanto amplius his diebus, quando ita turpe est si cupiditas nostra ad inusitatas laxetur illecebras, ut merito culpetur qui non restrinxerit usitatas?



CAPUT X.

12. Misericordie opera in pauperes. Alterum misericordie genus in ignoscendo. Precipue sane pauperum mementote, ut quod uobis parcius uiuendo subtrahitis, in celesti thesauro reponatis. Accipiat esuriens Christus, quod ieiunans minus accipit christianus. Castigatio uolentis, fiat sustentatio non habentis. uoluntaria copiosi inopia, fiat necessaria inopis copia. Sit etiam in animo placabili et humili misericors ignoscendi facilitas. Petat ueniam, qui fecit iniuriam: det ueniam, qui accepit iniuriam: ut non possideamur a satana, cuius triumphus est dissensio Christianorum. Et hec enim magni lucri eleemosyna est, debitum relaxare conseruo, ut tibi relaxetur a Domino. Utrumque opus bonum celestis magister discipulis commendauit dicens: Remittite, et remittetur uobis; date, et dabitur uobis . Mementote serui illius, cui omne debitum dominus eius quod donauerat, replicauit, quia conseruo ipse debenti sibi centum denarios misericordiam non rependit, quam de talentorum decem millibus que debebat accepit . In hoc genere operis boni excusatio nulla est, ubi sola uoluntas tota facultas est. Potest quisque dicere: Ne stomachus doleat, ieiunare non possum. Potest etiam dicere: uolo dare pauperi; sed unde, non habeo: aut tantum habeo, ut timeam egere, si dedero. Quanquam et in his operibus excusationes plerumque sibi homines falsas faciunt, quia ueras non inueniunt. uerumtamen quis est qui dicat: Ideo non ignoui ueniam petenti, quia me ualetudo impediuit, aut quia manus qua porrigerem non fuit? Dimitte, ut dimittatur tibi. Carnis hic opus nullum est, nullum uel carnis sue membrum in adiutorium anime assumitur, ut hoc impleatur quod rogatur. uoluntate agitur, uoluntate perficitur. Fac securus, da securus, nichil in corpore dolebis, nichil in domo minus habebis. Iam uero, fratres, uidete  quid mali sit, ut penitenti fratri non ignoscat, cui preceptum est ut inimicum adhuc diligat. Que cum ita sint, cum scriptum sit, Sol non occidat super iracundiam uestram ; considerate, karissimi, utrum christianus dicendus sit, qui saltem his diebus inimicitias non uult finire, quas nunquam debuit exercere.



SERMO CCXI [* 1Kb]  . In Quadragesima, uII [1 1Kb] . De fraterna concordia, et condonatione offensarum.



CAPUT PRIMUM.

1. Finiende querele in Quadragesima. Pactum dimittendi ut dimittatur nobis. Aliud ira, et aliud odium. Dies isti sancti, quos agimus in obseruatione Quadragesime, commonent nos de fraterna concordia loqui uobis, ut quicumque habet aduersus alium querelam, finiat, ne finiatur. Nolite ista contemnere, fratres mei. Cum enim uita ista mortalis et fragilis, que inter tot terrenas tentationes periclitatur, et orat ne submergatur, non potest esse in quouis iusto sine qualibuscumque peccatis; unum est remedium per quod uiuere possimus, quia docuit nos magister Deus dicere in Oratione: Dimitte nobis debita nostra, sicut et nos dimittimus debitoribus nostris . Pactum et placitum cum Deo fecimus, et conditionem soluendi debiti in cautione subscripsimus. Dimitti nobis plena fiducia petimus, si et nos dimittimus: si autem non dimittimus, dimitti nobis peccata non putemus; ne nos ipsos fallamus. Homo se non fallat, Deus neminem fallit. Humanum est irasci: et utinam nec hoc possemus. Humanum est irasci: sed non debet iracundia tua, natus surculus breuis, suspicionibus irrigari, et ad trabem odii peruenire. Aliud est enim ira, aliud odium. Nam sepe etiam pater irascitur filio, sed non odit filium: irascitur, ut corrigat. Si propterea irascitur ut corrigat, amando irascitur. Propterea dictum est: Festucam in oculo fratris tui uides; trabem autem in oculo tuo non uides . Culpas in alio iram, et tenes odium in te ipso. In comparatione odii, ira festuca est. Sed festucam si nutrias, trabes erit. Si euellas et proiicias, nichil erit.



CAPUT II.

2. In tenebris et carcere est qui odit. Si aduertistis, beati Ioannis, cum eius Epistola legeretur, debuit uos terrere sententia. Ait enim: Tenebre transierunt, lux uera iam lucet. Deinde secutus adiunxit: Qui se dicit in lumine esse, et fratrem suum odit, in tenebris est usque adhuc . Sed forte tales tenebras esse homo putet, quales patiuntur in carceribus inclusi. Utinam tales essent! Et tamen in talibus nemo uult esse. In his autem carcerum tenebris possunt includi et innocentes. In talibus enim tenebris inclusi sunt martyres. Tenebre circumquaque fundebantur, et lux fulgebat in cordibus [2 1Kb] . In illis tenebris carceris oculis non uidebant, sed amore  fraternitatis Deum uidebant. uultis scire quales sunt iste tenebre, de quibus dictum est, Qui odit fratrem suum, in tenebris est usque adhuc? In alio loco dicit: Qui odit fratrem suum, homicida est . Qui odit fratrem suum, ambulat, exit, intrat, procedit, nullis catenis oneratus, nullo carcere inclusus: reatu tamen ligatus est. Noli illum putare sine carcere esse: carcer eius, cor eius est. Cum audis, Qui odit fratrem suum, in tenebris est usque adhuc: ne forte contemnas tales tenebras, adiungit, et dicit: Qui odit fratrem suum, homicida est. Odis fratrem tuum, et securus ambulas? et concordare non uis, quamuis ideo Deus spatium det tibi? Ecce iam homicida es, et adhuc uiuis: si Dominum iratum haberes, cum odio fratris subito rapereris. Parcit Deus tibi, parce tu tibi, concorda cum fratre tuo. At forte tu uis, et ille non uult? Sufficiat tibi. Habes unde illum doleas: te soluisti. Dic, si uis concordare, et ille non uult; dic securus: Dimitte nobis debita nostra, sicut et nos dimittimus debitoribus nostris.



CAPUT III.

3. Ignoscendum, ut possis dominicam orationem dicere. Forte peccasti in illum, uis cum illo concordare, uis ei dicere: Frater, ignosce mihi quod peccaui in te. Ille non uult ignoscere, non uult dimittere debitum: quod ei debes, non uult tibi dimittere. Ipse obseruet, quando habet orare. Quando uenturus est, qui tibi noluit dimittere quod in eum forte peccasti, quando uenturus est ad orationem, quid facturus est? Dicat: Pater noster, qui es in celis. Dicat, accedat: Sanctificetur nomen tuum. Adhuc dic: ueniat regnum tuum. Sequere: Fiat uoluntas tua, sicut in celo, et in terra. Adhuc ambula: Panem nostrum quotidianum da nobis hodie. Dixisti: quod sequitur uide ne forte uelis transcendere, et aliud dicere. Non est qua transire possis, ibi teneris. Dic ergo, et uerum dic: aut si non habes quare dicas, Dimitte nobis debita nostra, noli dicere. Et ubi est illud quod idem apostolus dixit: Si dixerimus, quia peccatum non habemus, nos ipsos decipimus, et ueritas in nobis non est ? Si autem mordet conscientia fragilitatis, et in hoc seculo ubique abundantia iniquitatis; dic ergo, Dimitte nobis debita nostra. Sed quod sequitur uide. Noluisti enim dimittere peccatum fratri tuo, et dicturus es, Sicut et nos dimittimus debitoribus nostris . An non es dicturus? Si non es dicturus, nichil es accepturus: si autem dicturus, falsum es dicturus. Ergo dic, et uerum dic. Quomodo dicturus es uerum, qui fratri tuo noluisti relaxare peccatum?



CAPUT Iu.

4. Securus apud Deum est, cui petenti negatur uenia a fratre. De iis qui ueniam ab homine petere erubescunt. uenia a quibusdam nonnisi tacite et blandiendo petenda. Illum admonui: modo te consolor [1 1Kb] , o quisquis es, si tamen es, qui dixisti fratri tuo, Dimitte mihi quod in te peccaui: si dixisti ex toto corde, si uera humilitate, non ficta caritate, quomodo Deus uidet in corde unde dixisti, sed ille  noluit tibi dimittere, noli esse sollicitus. Serui estis ambo, habetis Dominum: conseruo tuo debes, noluit tibi dimittere; interpella Dominum amborum. Quod tibi dimiserit Dominus, si potest, exigat seruus. Dico aliud: Admonui ergo eum qui noluit dimittere fratri suo, cum petat ille dimitti sibi, ut faciat quod nolebat; ne, quando orat, non accipiat quod desiderat. Admonui et illum qui petiuit ueniam peccati sui a fratre suo, et non accepit; ut in eo quod non impetrauit a fratre suo, securus sit de Domino suo. Est et aliud quod admoneam: Peccauit in te frater tuus, et noluit tibi dicere, Dimitte mihi quod in te peccaui. Abundant uerba ista [1 1Kb] : utinam illa Deus eradicet de agro suo, hoc est de cordibus uestris. Quam multi sunt enim, qui sciunt se peccasse in fratres suos, et nolunt dicere, Dimitte mihi. Non erubuerunt peccare, et erubescunt rogare: non erubuerunt de iniquitate, et erubescunt de humilitate.



CAPUT u.

Ipsos ergo in primis admoneo. Quicumque habetis discordiam cum fratribus uestris, et reuocatis uos ad uos, et consideratis uos, et iustum iudicium fertis in uos [2 1Kb] , intus in cordibus uestris, et inuenitis uos non debuisse facere quod fecistis, non debuisse dicere quod dixistis; petite ueniam fratres a fratribus uestris, facite fratribus quod ait Apostolus, Donantes uobis ipsis, sicut et Deus in Christo donauit uobis : facite, nolite erubescere ueniam petere [3 1Kb] . Perinde omnibus dico, uiris et feminis, minoribus et maioribus, laicis et clericis: dico et mihi ipsi. Omnes audiamus, omnes timeamus. Si peccauimus in fratres nostros, si adhuc inducias uiuendi accepimus, non ideo morimur: adhuc enim uiuimus, nondum damnati sumus: dum uiuimus, faciamus quod iubet Pater, qui erit Deus iudex; et petamus ueniam a fratribus, quos forte peccando in eos aliquid offendimus, aliquid lesimus. Sunt persone humiles pro ordine seculi huius, a quibus si petas ueniam, extolluntur in superbiam: hoc est quod dico; aliquando dominus peccat in seruum suum: quia etsi ille dominus est, ille seruus; ambo tamen alieni serui sunt, quia [4 1Kb] ambo Christi sanguine redempti sunt. Tamen durum uidetur ut hoc etiam iubeam, hoc precipiam, ut si forte dominus peccat in seruum suum iniuste litigando, iniuste cedendo; dicat ille, Ignosce mihi, da mihi ueniam. Non quia non debet facere, sed ne ille incipiat superbire [5 1Kb] . Quid ergo? Ante oculos Dei peniteat eum, ante oculos Dei puniat cor suum: et si non potest seruo dicere, quia non oportet, Da mihi ueniam; blande illum alloquatur. Blanda enim appellatio, uenie est postulatio.



CAPUT uI.

5. Nolenti petere ueniam, quomodo ignoscendum ex animo. Restat ut eos alloquar, in  quos alii peccauerunt, et illi qui in eos peccauerunt, ueniam petere noluerunt. Illos enim iam sum allocutus, qui petentibus ueniam fratribus dare noluerunt. Nunc ergo cum alloquor uos omnes, quoniam dies sancti sunt, ne discordie uestre remaneant; credo quia cogitastis aliqui in cordibus uestris, qui scitis uos cum fratribus uestris aliquas habere discordias, et inuenistis quod non ipsi uos in eos peccaueritis, sed illi in uos. Etsi non modo mihi loquimini, quia meum est loqui in hoc loco, uestrum autem tacere et audire; tamen forte cogitando loquimini, et dicitis uobis, uolo concordare, sed ille me lesit, ille in me peccauit, et non uult ueniam postulare. Quid ergo? dicturus sum, uade ad illum, et tu pete ueniam? Absit. Nolo mentiaris: nolo dicas, Da mihi ueniam, qui te nosti non peccasse in fratrem tuum. Quid enim tibi prodest, cum tu fueris tuus accusator? Quid expetas tibi ignosci, ab eo quem non lesisti, aut in quem non peccasti? Nihil tibi prodest, nolo facias: nosti, bene discussisti, scis quia in te peccauit, non tu in illum. Scio, inquit. In ista tuta scientia, sit tua conscientia [1 1Kb] . Noli uenire ad fratrem tuum qui in te peccauit, et ultro ab illo petere ueniam. Debent inter uos esse alii pacifici, qui illum obiurgent, ut a te prius ueniam petat: tu tantum paratus esto ignoscere, prorsus paratus esto ex corde dimittere. Si paratus es dimittere, iam dimisisti. Habes adhuc quod ores: ora pro illo, ut petat a te ueniam; quia scis ei nocere si non petat, ora pro illo ut petat. Dic Domino in oratione tua: Domine, scis me non peccasse in illum fratrem meum, sed illum potius peccasse in me, et obesse illi quod peccauit in me, si ueniam non petat a me; ego bono animo peto ut ignoscas ei.



CAPUT uII.

6. Offense donande exemplo Christi. Ecce dixi uobis quod maxime per istos dies ieiuniorum uestrorum, obseruationum uestrarum, continentie uestre, mecum agere debeatis, ut cum fratribus uestris concordetis. Gaudeam et ego de pace uestra, qui contristor litibus uestris: ut omnes donantes uobismetipsis, si quis habet aduersus aliquem querelam, securi agamus Pascha, securi celebremus eius passionem, qui nichil cuiquam debebat, et pretium pro debentibus soluit: Dominum Iesum Christum dico, qui in neminem peccauit, et prope in illum omnis mundus peccauit; nec exegit supplicia, sed promisit premia. Habemus ergo ipsum testem in cordibus nostris, quia si in aliquem peccauimus, uero corde ueniam postulemus; si aliquis in nos peccauit, ueniam dare parati simus, et pro inimicis nostris oremus. Non exspectemus uindicari, fratres. Quid est, uindicari, nisi malo alieno pasci? Scio quotidie uenire homines, genua figere, frontem terre concutere [2 1Kb] , aliquando uultum suum lacrymis rigare; et in ista  tanta humilitate ac perturbatione dicere: Domine, uindica me, occide inimicum meum. Plane ora, ut occidat inimicum tuum, et saluet fratrem tuum: occidat inimicitias, saluet naturam. Sic ora, ut uindicet te Deus: pereat qui te persequebatur, sed maneat qui tibi reddatur.



SERMO CCXII [* 1Kb] .  In traditione Symboli, I. Feria secunda post Dominicam quintam Quadragesime  .

1. Symbolum unde dictum. Tempus est ut Symbolum accipiatis, quo continetur breuiter, propter eternam salutem, omne quod creditis. Symbolum autem nuncupatur a similitudine quadam, translato uocabulo; quia symbolum inter se faciunt mercatores, quo eorum societas pacto fidei teneatur. Et uestra societas est commercium spiritualium, ut similes sitis negotiatoribus bonam margaritam querentibus . Hec est caritas, que diffundetur in cordibus uestris per Spiritum sanctum, qui dabitur uobis . Ad hanc peruenitur ex fide, que isto Symbolo continetur: ut credatis in Deum Patrem omnipotentem, inuisibilem, immortalem, regem seculorum, uisibilium et inuisibilium creatorem; et quidquid aliud digne de illo uel ratio sincera, uel Scripture sancte auctoritas loquitur. Nec ab ista excellentia Dei Filium separetis. Neque enim sic ista de Patre dicuntur, ut ab illo aliena sint qui dixit, Ego et Pater unum sumus : et de quo Apostolus ait, Qui cum in forma Dei esset, non rapinam arbitratus est esse equalis Deo . Rapina quippe usurpatio est alieni: cum illa equalitas natura sit. Ac per hoc quomodo non erit omnipotens Filius, per quem facta sunt omnia; cum etiam sit uirtus et Sapientia Dei , de qua scriptum est, quod cum sit una, omnia potest ? Est autem etiam natura inuisibilis, in ea ipsa forma, in qua equalis est Patri. Natura quippe inuisibile est uerbum Dei, quod in principio erat, et Deus erat : in qua natura etiam immortalis  omnino, id est omni modo incommutabilis manet. Nam et anima humana secundum quemdam modum dicitur immortalis: sed non est uera immortalitas, ubi tanta est mutabilitas, per quam et deficere et proficere potest. Unde mors eius est, alienari a uita Dei per ignorantiam que est in illa: uita uero eius, currere ad fontem uite, ut in lumine Dei uideat lumen. Secundum quam uitam etiam uos per Christi gratiam reuiuiscetis a morte quadam, cui renuntiatis. uerbum autem Dei quod est unigenitus Filius, cum Patre semper incommutabiliter uiuit; nec deficit, quia permansio non minuitur; nec proficit, quia perfectio non augetur. Est etiam ipse seculorum uisibilium et inuisibilium creator: quia, sicut dicit Apostolus, In ipso condita sunt omnia in celo et in terra, uisibilia et inuisibilia; siue Throni, siue Dominationes, siue Principatus, siue Potestates: omnia in ipso et per ipsum creata sunt, et omnia illi constant . Sed quoniam semetipsum exinaniuit, non formam Dei amittens, sed formam serui accipiens ; per hanc formam serui inuisibilis uisus est: quia natus est de Spiritu sancto et Maria uirgine [1 1Kb] . In hac forma serui infirmatus est omnipotens: quia passus est sub Pontio Pilato. Per hanc formam serui, immortalis mortuus est: quia crucifixus est et sepultus. Per hanc formam serui, rex seculorum die tertio resurrexit. Per hanc formam serui uisibilium et inuisibilium creator ascendit in celum, unde nunquam recessit. Per hanc formam serui, sedet ad dexteram Patris, qui est brachium Patris: de quo dicit propheta, Et brachium Domini cui reuelatum est ? In hac forma serui, uenturus est iudicare uiuos et mortuos: in qua particeps esse uoluit mortuorum, cum sit uita uiuorum. Per ipsum nobis Spiritus sanctus missus est a Patre, et ab ipso. Spiritus Patris et Filii ab utroque missus, a nullo genitus: unitas amborum, equalis ambobus. Hec Trinitas unus Deus est, omnipotens, inuisibilis, rex seculorum, uisibilium et inuisibilium creator. Neque enim tres dominos, aut tres omnipotentes, aut tres creatores, aut quidquid aliud de excellentia Dei dici potest, dicimus: quia nec tres dii, sed unus Deus. Quamuis in hac Trinitate Pater non sit Filius, et Filius non sit Pater, et Spiritus sanctus nec Filius sit nec Pater: sed ille Pater Filii, ille Filius Patris, ille Spiritus Patris et Filii. Credite, ut intelligatis. Nisi enim credideritis, non intelligetis . Ex hac fide gratiam sperate: in qua uobis peccata omnia dimittentur. Hinc enim salui eritis, non ex uobis: Dei enim donum est. Post hanc etiam mortem, que in omnes pertransit, que uetustati primi hominis debetur, sperate etiam in fine uestrorum corporum resurrectionem: non ad passiones dolorum, sicut resurrecturi sunt impii; nec ad gaudia carnalium desideriorum, sicut putant stulti: sed sicut Apostolus ait, Seminatur corpus animale, surget corpus spirituale , ut iam non aggrauet animam , nec ullam querat  refectionem, quia nullam patietur defectionem.

2. Symbolum memoria tenendum, quare. Hinc igitur breuem sermonem de uniuerso Symbolo uobis debitum reddidi, in quo Symbolo quod audieritis, totum in isto sermone nostro breuiter collectum agnoscetis. Nec ut eadem uerba Symboli teneatis, ullo modo debetis scribere; sed audiendo perdiscere: nec cum didiceritis, scribere; sed memoria semper tenere atque recolere. Quidquid enim in Symbolo audituri estis, in diuinis sacrarum Scripturarum litteris continetur. Sed quod ita collectum et in formam quamdam redactum non licet scribi, commemoratio fit promissionis Dei, ubi per prophetam prenuntians Testamentum nouum dixit: Hoc est Testamentum quod ordinabo eis post dies illos, dicit Dominus, dando legem meam in mente eorum, et in corde eorum scribam eam . Huius rei significande causa, audiendo symbolum discitur: nec in tabulis, uel in aliqua materia, sed in corde scribitur [1 1Kb] . Prestabit ille qui uos uocauit ad suum regnum et gloriam, ut eius gratia regeneratis uobis, etiam Spiritu sancto scribatur in cordibus uestris; ut quod creditis diligatis, et fides per dilectionem operetur in uobis; ac sic Domino Deo largitori bonorum omnium placeatis, non seruiliter timendo penam, sed liberaliter amando iustitiam. Hoc est ergo Symbolum, quod uobis per Scripturas et sermones ecclesiasticos insinuatum est: sed sub hac breui forma fidelibus consistendum et proficiendum est.



SERMO CCXIII [* 1Kb]  . In traditione Symboli, II.



CAPUT PRIMUM.

1. Symbolum quid. Deus quomodo omnipotens. Symbolum est breuiter complexa regula fidei, ut mentem instruat, nec oneret memoriam; paucis uerbis dicitur, unde multum acquiratur. Credo in Deum Patrem omnipotentem. uide quam cito dicitur, et quantum ualet. Deus est, et Pater est: Deus potestate, Pater bonitate. Quam felices sumus, qui Dominum nostrum patrem inuenimus! Credamus ergo in eum, et omnia nobis de ipsius misericordia promittamus, quia omnipotens est: ideo in Deum Patrem omnipotentem credimus. Nemo dicat: Non mihi potest dimittere peccata. Quomodo non potest omnipotens? Sed dicis: Ego multum peccaui. Et ego dico: Sed ille omnipotens est. Et tu: Ego talia peccata commisi, unde liberari et mundari non possum. Respondeo: Sed ille omnipotens est. uidete quid ei cantetis in Psalmo: Benedic, inquit, anima mea Domino, et noli obliuisci omnes retributiones eius: qui propitius fit omnibus iniquitatibus tuis, qui sanat omnes languores tuos . Ad hoc nobis est eius omnipotentia necessaria. Nam uniuerse creature ad hoc erat necessaria, ut crearetur. Omnipotens est ad facienda maiora et minora: omnipotens  est ad facienda celestia et terrestria: omnipotens est ad facienda immortalia et mortalia: omnipotens est ad facienda spiritualia et corporalia: omnipotens est ad facienda uisibilia et inuisibilia: magnus in magnis, nec paruus in minimis. Postremo omnipotens est ad facienda omnia que facere uoluerit. Nam ego dico quanta non possit. Non potest mori, non potest peccare, non potest mentiri, non potest falli. Tanta non potest: que si posset, non esset omnipotens. Credite ergo in eum, et confitemini. Corde enim creditur ad iustitiam; ore autem confessio fit ad salutem . Ideo cum credideritis, oportet ut confiteamini, quando Symbolum reddetis. Accipite modo quod teneatis, et postea reddatis, et nunquam obliuiscamini.



CAPUT II.

2. Christus Filius Dei unicus. Quomodo incarnatus. Christus nobis unicus Saluator. Post hoc quid? Et in Iesum Christum. Credo, dicis, in Deum Patrem omnipotentem, et in Iesum Christum Filium eius unicum, Dominum nostrum. Si Filium unicum, ergo Patri equalem. Si Filium unicum, ergo eiusdem substantie cuius est Pater. Si Filium unicum, ergo eius omnipotentie cuius est Pater. Si Filium unicum, ergo Patri ceternum. Hoc in se, et apud se, et apud Patrem. Propter nos quid? ad nos quid? Qui conceptus est de Spiritu sancto, natus ex uirgine Maria. Ecce qua uenit, quis, ad quos. Per uirginem Mariam, in qua operatus est Spiritus sanctus, non homo maritus; qui fecundauit castam, et seruauit intactam. Sic ergo carne indutus est Dominus Christus, sic factus est homo qui fecit hominem, assumendo quod non erat, non perdendo quod erat. uerbum enim caro factum est, et habitauit in nobis . Non uerbum in carnem uersum est, sed uerbum manens carne accepta, inuisibilis semper, factus est uisibilis quando uoluit, et habitauit in nobis. Quid est, in nobis? In hominibus. Factus unus ex hominum numero, unus et unicus. Unicus Patri. Nobis quid? Et nobis unicus Saluator: nemo enim preter ipsum saluator noster. Et nobis unicus Redemptor: nemo enim preter ipsum redemptor noster: non auro, non argento, sed sanguine suo.



CAPUT III.

3. Christus Filius Dei quomodo mortuus et sepultus. Ergo ipsa, ubi empti sumus, eius commercia uideamus. Cum enim dictum esset in Symbolo, Qui conceptus est de Spiritu sancto, natus ex uirgine Maria: iam quid pro nobis? Passus est, sequitur, sub Pontio Pilato, crucifixus, mortuus et sepultus. Qui Filius Dei unicus Dominus noster crucifixus, Filius Dei unicus Dominus noster sepultus est [1 1Kb] . Homo crucifixus est, homo sepultus: Deus non est mutatus, Deus non est occisus, et tamen secundum hominem occisus. Si enim cognouissent, ait Apostolus, nunquam  Dominum glorie crucifixissent . Et Dominum glorie ostendit, et crucifixum confessus est. Quia si quis etiam tuam tunicam illesa carne tua conscindat, tibi facit iniuriam: nec sic clamas pro ueste tua, ut dicas, Conscidisti tunicam meam; sed, Conscidisti me, fila de me fecisti. Loqueris ista integer, et uerum dicis, et de carne tua nichil detraxit qui lesit. Sic et Dominus Christus crucifixus est. Dominus est, unicus Patri est; Saluator noster est, Dominus glorie est: tamen crucifixus est; sed in carne, et sepultus in sola carne. Nam ubi sepultus est, et quando sepultus est, tunc ibi nec anima fuit. Sola carne in sepulcro iacebat, et tamen confiteris Iesum Christum Filium eius unicum, Dominum nostrum; qui conceptus est de Spiritu sancto, natus ex uirgine Maria, qui iehsu Christus, unicus Filius Dei, Dominus noster. Sub Pontio Pilato crucifixus, qui iehsu Christus, unicus Dei Filius, Dominus noster. Et sepultus, qui iehsu Christus, unicus Dei Filius, Dominus noster. Sola caro iacet, et tu dicis, Dominus noster? Dico, plane dico: quia uestem intueor, et uestitum adoro. Caro illa illius uestimentum fuit: quia cum in forma Dei esset, non rapinam arbitratus est esse equalis Deo; sed semetipsum exinaniuit, formam serui accipiens, non formam Dei amittens; in similitudine hominum factus, et habitu inuentus ut homo .



CAPUT Iu.

4. Dextera Dei eterna felicitas. Non contemnamus solam carnem: quando iacuit, tunc nos emit. Quare nos emit? Quia non semper iacuit: Tertia enim die resurrexit a mortuis. Hoc sequitur in Symbolo. Cum confessi fuerimus eius passionem, confitemur et resurrectionem. In passione quid egit? Docuit quid toleremus. In resurrectione quid egit? Ostendit quid speremus. Hic opus, ibi merces: opus in passione, merces in resurrectione. Nec, quia resurrexit a mortuis, hic remansit. Sed quid sequitur? Ascendit in celum. Et modo ubi est? Sedet ad dexteram Patris. Intellige dexteram, ne queras ibi sinistram. Dextera Dei dicitur eterna felicitas. Dextera Dei dicitur ineffabilis, inestimabilis, incomprehensibilis beatitudo atque prosperitas. Hec est dextera Dei. Ibi sedet. Quid est, Ibi sedet? Ibi habitat. Sedes enim dicuntur, ubi quisque habitat. Num enim quando illum uidit Stephanus sanctus, mentiebatur qui dicebat, Sedet ad dexteram Patris? Quomodo enim dicit Stephanus: Ecce ego uideo celum apertum, et Filium hominis stantem ad dexteram Dei ? Quia ille uidit stantem, mentiebatur forte qui dicebat tunc, Sedet ad dexteram Patris? Sedet ergo, dictum est, manet, habitat. Quomodo? Quomodo tu. Quo statu? Quis dicet? Dicamus quod docuit, dicamus quod nouimus.



CAPUT u.

5. Saluator noster, iudex noster et aduocatus. Quid? Inde uenturus iudicaturus uiuos et mortuos. Confiteamur Saluatorem, ne timeamus iudicem. Qui enim modo in eum credit, et precepta eius facit, et diligit eum, non timebit quando ueniet iudicare uiuos et mortuos: non solum non timebit, sed ut ueniat optabit. Quid enim nobis felicius, quam quando  uenit quem desideramus, quando uenit quem amamus? Sed timeamus, quia iudex noster erit. Qui modo est aduocatus noster, ipse tunc erit iudex noster. Audi Ioannem: »Si dixerimus quia peccatum non habemus, nos ipsos seducimus, et ueritas in nobis non est. Si autem confessi fuerimus peccata nostra,« dixit, »fidelis est et iustus, qui dimittat nobis peccata et mundet nos ab omni iniquitate. Hec scripsi uobis, ut non peccetis: et si quis peccauerit, aduocatum habemus apud Patrem, Iesum Christum iustum; et ipse est exoratio peccatorum nostrorum« . Si haberes causam apud aliquem iudicem agendam, et instrueres aduocatum, esses susceptus ab aduocato, ageret causam tuam sicut posset; et si non illam finisset, et audires illum iudicem uenturum; quantum gauderes, quia ipse potuit esse iudex tuus, qui fuit paulo ante aduocatus tuus? Et modo ipse pro nobis orat, ipse pro nobis interpellat. Aduocatum eum habemus, et iudicem timeamus? Imo quia aduocatum premisimus securi, iudicem uenturum speremus.



CAPUT uI.

6. De Spiritu sancto. Sic accipi debet Spiritus sanctus, ut non credatur minor quam Filius, et minor quam Pater. Transitum est in Symbolo quod pertinet ad Iesum Christum Filium Dei unicum, Dominum nostrum: sequitur, Et in Spiritum sanctum, ut compleatur Trinitas, Pater et Filius et Spiritus sanctus. Et de Filio multa sunt dicta, quia Filius suscepit hominem, Filius uerbum caro factum est, non Pater, non Spiritus sanctus: sed carnem Filii tota Trinitas fecit. Inseparabilia enim sunt opera Trinitatis. Sic ergo accipite Spiritum sanctum, ut non credatis minorem esse quam Filium, et minorem esse quam Patrem. Pater enim et Filius et Spiritus sanctus tota Trinitas unus Deus. Nihil ibi distat, nichil uarium, nichil defectiuum, nichil alteri contrarium; equale semper, inuisibile et incommutabile Pater et Filius et Spiritus sanctus. Liberet nos Trinitas a multitudine peccatorum.



CAPUT uII.

7. Sancta Ecclesia catholica que. Inuenta meretrix et facta uirgo. Marie similis, et parit et uirgo est. Iam quod sequitur ad nos pertinet, Sanctam Ecclesiam. Sancta Ecclesia nos sumus: sed non sic dixi, Nos, quasi ecce qui hic sumus, qui me modo audistis. Quotquot hic sumus, Deo propitio, Christiani fideles in hac ecclesia, id est, in ista ciuitate, quotquot sunt in ista regione, quotquot sunt in ista prouincia, quotquot sunt et trans mare, quotquot sunt et in toto orbe terrarum: quoniam a solis ortu usque ad occasum laudatur nomen Domini . Sic se habet Ecclesia catholica mater nostra uera, uera illius sponsi coniux. Honoremus eam, quia tanti Domini matrona est. Et quid dicam? Magna est sponsi et singularis dignatio; meretricem inuenit, uirginem fecit. Quia meretrix fuit, non debet negare, ne obliuiscatur misericordiam liberantis. Quomodo non erat meretrix, quando post idola et demonia fornicabatur? Fornicatio cordis in omnibus fuit: in paucis carne, in omnibus corde. Et uenit, et uirginem fecit. Ecclesiam uirginem fecit. In fide uirgo est. In carne  paucas habet uirgines sanctimoniales: in fide omnes uirgines debet habere et feminas, et uiros. Ibi enim debet esse castitas et puritas et sanctitas. Nam uultis nosse quam uirgo sit? Apostolum Paulum audite, amicum sponsi audite zelantem sponso, non sibi. Aptaui uos, inquit, uni uiro. Ecclesie dicebat: et cui Ecclesie? Quocumque Littere ille peruenire potuerunt. Aptaui uos uni uiro uirginem castam exhibere Christo. Timeo autem, dixit, ne sicut serpens Euam decepit astutia sua. Serpens ille numquid corporaliter concubuit cum Eua? Et tamen uirginitatem cordis eius exstinxit. Hoc timeo, dicit, ne corrumpantur mentes uestre a castitate, que est in Christo . uirgo est ergo Ecclesia: uirgo est, uirgo sit. Caueat seductorem, ne inueniat corruptorem. uirgo est Ecclesia. Dicturus es mihi forte: Si uirgo est, quomodo parit filios? Aut si non parit filios, quomodo dedimus nomina nostra, ut de eius uisceribus nasceremur? Respondeo: Et uirgo est, et parit. Mariam imitatur, que Dominum peperit. Numquid non uirgo sancta Maria et peperit, et uirgo permansit? Sic et Ecclesia, et parit, et uirgo est. Et si consideres, Christum parit: quia membra eius sunt qui baptizantur. uos estis, inquit Apostolus, corpus Christi et membra . Si ergo membra Christi parit, Marie simillima est.



CAPUT uIII.

8. Remissio peccatorum in Baptismo et oratione dominica. Quotidianus baptismus. Remissionem peccatorum. Hec in Ecclesia si non esset, nulla spes esset: remissio peccatorum si in Ecclesia non esset, nulla future uite et liberationis eterne spes esset. Gratias agimus Deo, qui Ecclesie sue dedit hoc donum. Ecce uenturi estis ad fontem sanctum, diluemini Baptismo, salutari lauacro regenerationis renouabimini; eritis sine ullo peccato, ascendentes de illo lauacro. Omnia que uos preterita persequebantur, ibi delebuntur. Aegyptiis insequentibus Isrelitas similia erant uestra peccata, persequentibus, sed usque ad mare Rubrum . Quid est, usque ad mare Rubrum? Usque ad fontem Christi cruce et sanguine consecratum. Quod enim rubrum est, rubet. Non uides quomodo rubeat pars Christi? Interroga oculos fidei. Si crucem uides, attende et cruorem. Si uides quod pendet, attende quod fudit. Lancea perforatum est latus Christi, et manauit pretium nostrum . Ideo signo Christi signatur Baptismus, id est, aqua ubi tingimini, et quasi in mari Rubro transitis. Peccata uestra, hostes uestri sunt. Sequuntur, sed usque ad mare. Cum uos intraueritis, euadetis, illa delebuntur: quomodo euadentibus per siccum Isrelitis, aqua cooperuit Aegyptios. Et quid dicit Scriptura? Unus ex eis non remansit . Peccasti multa, peccasti pauca; peccasti magna, peccasti parua: quod est minus ex eis non remansit [1 1Kb] . Sed quoniam uicturi sumus in isto seculo, ubi quis non uiuit sine peccato; ideo remissio peccatorum non est in sola ablutione sacri Baptismatis, sed etiam in oratione  dominica et quotidiana, quam post octo dies accepturi estis. In illa inuenietis quasi quotidianum baptismum uestrum, ut agatis Deo gratias qui donauit hoc munus Ecclesie sue, quod confitemur in Symbolo: ut cum dixerimus, Sanctam Ecclesiam; adiungamus, Remissionem peccatorum.



CAPUT IX.

9. Carnis resurrectio qualis promissa. Post hec, Carnis resurrectionem. Iste iam finis est. Sed finis sine fine erit resurrectio carnis. Sed erit postea nulla mors carnis, nulle angustie carnis, nulla fames et sitis carnis, nulle afflictiones carnis, nulla senectus et lassitudo carnis. Noli ergo horrere carnis resurrectionem. Bona eius uide, mala obliuiscere. Prorsus quidquid querelarum est carnalium modo, tunc ibi non erit. Aeterni erimus, equales Angelis Dei . Unam cum Angelis sanctis ciuitatem habebimus, a Domino possidebimur, hereditas eius erimus, et ipse hereditas nostra erit: quoniam ipsi dicimus modo, Dominus pars hereditatis mee . Et de nobis dictum est Filio ipsius: Postula a me, et dabo tibi gentes hereditatem tuam . Possidebimus, et possidebimur; tenebimus, et tenebimur. Quid dicam? Colimur, et colimus. Sed colimus ut Deum, colimur ut ager. Ut sciatis quia colimur, Dominum audite: Ego sum uitis uera, uos estis sarmenta, Pater meus agricola . Si agricola dicitur, agrum colit. Quem agrum? Colit nos. Et agricola terre huius uisibilis arare potest, fodere potest, plantare potest; rigare, si aquam inuenerit, potest: numquid potest incrementum dare, germen educere in terram, radicem figere, in auras promouere, robur addere ramis, fructibus onerare, foliis honestare? numquid agricola potest? Agricola tamen noster Deus Pater omnia ista potest in nobis. Quare? Quia credimus in Deum Patrem omnipotentem. Ergo tenete quod et proposuimus uobis, et quomodo Deus dare dignatus est exposuimus.



SERMO CCXIu [* 1Kb] In traditione Symboli, III.

1. Symbolum fidei cur institutum. Pro modulo etatis rudimentorumque nostrorum, pro tirocinio suscepti muneris atque in uos dilectionis affectu, qui iam ministrantes altari, quo accessuri estis, assistimus, nec ministerio sermonis uos fraudare debemus  . Apostolus dicit: »Quoniam si confessus fueris in ore tuo quia Dominus est iehsu, et credideris in corde tuo quia Dominus illum suscitauit a mortuis, saluus eris. Corde enim creditur ad iustitiam; ore confessio fit ad salutem« . Hoc in uobis edificat Symbolum, quod et credere et confiteri debetis, ut salui esse possitis. Et ea quidem, que breuiter accepturi estis, mandanda memorie et ore proferenda, non  noua uel inaudita sunt uobis. Nam in sanctis Scripturis et in sermonibus ecclesiasticis ea multis modis posita soletis audire. Sed collecta breuiter et in ordinem certum redacta atque constricta tradenda sunt uobis; ut fides uestra edificetur, et confessio preparetur, et memoria non grauetur. Hec sunt que fideliter retenturi estis, et memoriter reddituri. (Post hanc prelocutionem pronuntiandum est totum Symbolum, sine aliqua interposita disputatione: Credo in Deum Patrem omnipotentem, et cetera que sequuntur in eo. Quod Symbolum nostis quia scribi non solet: quo dicto, adiungenda est hec disputatio [

2. Credere omnipotentem Deum oportet, creatorem uniuersorum. Ista que breuiter audistis, non solum credere, sed etiam totidem uerbis memorie commendare et ore proferre debetis. Sed quoniam munienda sunt aduersus diuersa sentientes et a diabolo captiuatos, qui insidiantur fidei, cum aduersantur saluti; mementote ita credere omnipotentem Deum, ut nulla omnino natura sit, quam ipse non condidit. Et ideo peccatum punit, quod ipse non fecit; quia eo fedatur natura, quam fecit. Omnes ergo uisibiles inuisibilesque creaturas, uel quidquid rationabili mente potest esse particeps incommutabilis ueritatis, sicuti angelus et homo; quidquid uiuit et sentit, quamuis careat intellectu, sicut sunt cuncta animalia, in terra, in aquis, in ere, gradientia, reptilia, natatilia, uolatilia [1 1Kb] ; quidquid sine intellectu, sine aliquo sensu, quoquo modo dicitur uiuere, sicut sunt ea que radicibus figuntur in terra, et in auras germinando erumpunt atque consurgunt; quidquid sola corpulentia locum occupat, sicut lapis, atque ipsius mundane molis quecumque cernuntur uel etiam tanguntur elementa: hec omnia fecit omnipotens, mediis ima et summa coniungens, et uniuersa que creauit locis congruis temporibusque disponens. Fecit autem non ex aliqua materie quam ipse non fecit. Non enim aliena formauit, sed ipse quod formaret instituit. Qui enim dicit quod aliquid facere de nichilo non potuerit, quomodo credit quod omnipotens fecerit? Sine dubio quippe negat omnipotentem, qui dicit quod mundum Deus facere non posset, si unde faceret non haberet. Nam que est omnipotentia, ubi tanta est indigentia, ut ad sui operis effectum, quemadmodum faber, peruenire non posset, nisi eum materies quam ipse non instituit adiuuaret? Ab his igitur opinionibus et erroribus purget  animum, qui credit in omnipotentem Deum. Illa enim que dicitur informis rerum materies, formarum capax et subiecta operi Creatoris, in omnia est conuertibilis, que placuerit facere Conditori. Non eam Deus uelut sibi ceternam, unde mundum fabricaret, inuenit: sed eam ipse ex omnino nichilo, cum rebus quas de illa fecit, instituit. Nec fuit ante res ipsas, que facte uidentur ex ipsa: ac per hoc omnipotens ex nichilo primitus cuncta fecit, cum quibus fecit pariter unde fecit. Materies itaque celi et terre, sicut hec in principio sunt creata, simul cum ipsis est creata: nec fuit unde fierent que Deus in principio fecit: et tamen facta sunt que omnipotens fecit, que facta composuit, impleuit, ornauit. Si enim que in principio fecit, ex nichilo utique fecit; etiam ex his que fecit quidquid uoluerit facere potens est, quia omnipotens est.

3. Omnipotens iniquis multa contra eius uoluntatem facientibus non superatur. Nec ideo credant iniqui Deum non esse omnipotentem, quia multa contra eius faciunt uoluntatem. Quia et cum faciunt quod non uult, hoc de eis facit quod ipse uult. Nullo modo igitur omnipotentis uel mutant, uel superant uoluntatem: siue homo iuste damnetur, siue misericorditer liberetur, uoluntas omnipotentis impletur. Quod ergo non uult omnipotens, hoc solum non potest. Utitur ergo malis, non secundum eorum prauam, sed secundum suam rectam uoluntatem. Nam sicut mali natura sua bona, hoc est, bono eius opere male utuntur; sic ipse bonus etiam eorum malis operibus bene utitur, ne omnipotentis uoluntas aliqua ex parte uincatur. Si enim non haberet quod bonus de malis iuste ac bene faceret, nullo modo eos uel nasci uel uiuere sineret; quos malos ipse non fecit, quia homines fecit: quia non peccata que sunt contra naturam, sed naturas ipsas creauit. Malos tamen eos futuros prescius ignorare non potuit: sed sicut nouerat que ipsi essent mala facturi; sic etiam nouerat que bona de illis esset ipse facturus. Quis uerbis explicet, quis equiparet laudibus, quantum nobis bonum contulerit passio Saluatoris, cuius in remissione peccatorum sanguis effusus est? et tamen tantum hoc bonum per malitiam zabuli, per malitiam Iudeorum, per malitiam Iude traditoris impletum est. Nec eis iuste tribuitur bonum, quod per illos Deus, non ipsi hominibus contulerint: sed eis iuste retribuitur supplicium, quoniam nocere uoluerunt. Sicut autem aliquid inuenire potuimus, quo manifestum esset nobis, quemadmodum Deus etiam malis operibus et Iudeorum et Iude traditoris bene usus est ad nostram redemptionem ac salutem: sic in uniuersa creatura occultis atque abditis sinibus, quos nec oculorum nec mentis acie penetramus, nouit quemadmodum malis Deus bene utatur, ut in omnibus que nascuntur et administrantur in mundo, uoluntas omnipotentis impleatur.

4. Omnipotens id solum non potest, quod non uult. Sed quoniam dixi hoc solum omnipotentem non posse, quod non uult: ne quis me temere dixisse arbitretur aliquid omnipotentem non posse; hoc et beatus Apostolus dixit. Si non credimus, ille qui fidelis permanet,  negare se ipsum non potest . Sed quia non uult, non potest; quia et uelle non potest. Non enim potest iustitia uelle facere quod iniustum est, aut sapientia uelle quod stultum est, aut ueritas uelle quod falsum est. Unde admonemur Deum omnipotentem, non hoc solum quod ait Apostolus, Negare seipsum non potest, sed multa non posse. Ecce ego dico, et eius ueritate dicere audeo, quod negare non audeo: Deus omnipotens non potest mori, non potest mutari, non potest falli, non potest miser fieri, non potest uinci. Hec atque huiusmodi absit ut possit omnipotens. Ac per hoc non solum ostendit ueritas omnipotentem esse, quod ista non possit; sed etiam cogit ueritas omnipotentem non esse, qui hec possit. uolens enim est Deus quidquid est; eternus ergo, et incommutabilis, et uerax, et beatus, et insuperabilis uolens est. Si ergo potest esse quod non uult, omnipotens non est: est autem omnipotens; ergo quidquid uult potest. Et ideo quod non uult, esse non potest; qui propterea dicitur omnipotens, quoniam quidquid uult potest. De quo et Psalmus dicit: In celo et in terra omnia quecumque uoluit fecit .

5. Christus Filius Dei unicus. Deus igitur omnipotens, qui quecumque uoluit fecit omnia, genuit unicum uerbum per quod facta sunt omnia: sed hoc non de nichilo, sed de se ipso: ideo non fecit, sed genuit. In principio enim fecit celum et terram : non autem fecit in principio uerbum; quia, In principio erat uerbum, et uerbum erat apud Deum, et Deus erat uerbum . Hic est Deus de Deo: Pater autem Deus, sed non de Deo. Hic est Filius Dei unicus; quia de substantia Patris, ceternus, equalis Patri filius nullus alius est. uerbum Deus: non sicut uerbum, cuius sonus et corde cogitari potest, et ore proferri; sed, sicut dictum est, quod breuius et melius dici non potest. Deus erat uerbum. Apud Patrem incommutabiliter manens, et incommutabilis etiam ipse cum Patre: de quo dicit Apostolus, Qui cum in forma Dei esset, non rapinam arbitratus est esse equalis Deo. Esse quippe equalem Patri, natura illi est, non rapina. Sic credimus in Iesum Christum Filium Dei Patris unicum, Dominum nostrum.

6. Natiuitas Christi de Spiritu sancto ex uirgine. Sed quia ille, qui in forma Dei non rapinam arbitratus est esse equalis Deo, per quem creati sumus, ut quod perierat quereret et saluaret, semetipsum exinaniuit, formam serui accipiens, in similitudinem hominum factus, et habitu inuentus ut homo : sic in eum credimus quod natus sit [1 1Kb] de Spiritu sancto et uirgine Maria. Utraque enim eius natiuitas mira est, et diuinitatis et humanitatis. Illa est de Patre sine matre, ista de matre sine patre: illa est sine aliquo tempore, ista in acceptabili tempore: illa eterna, ista opportuna: illa sine corpore in sinu Patris, ista cum corpore, quo non uiolata est uirginitas matris: illa sine ullo sexu, ista sine ullo uirili complexu. Ideo autem dicimus natum de Spiritu sancto et  Maria uirgine, quia cum sancta uirgo inquisisset ab angelo, Quomodo fiet istud? ille respondit: Spiritus sanctus superueniet in te, et uirtus Altissimi obumbrabit tibi. Deinde addidit: Propterea quod nascetur ex te Sanctum, uocabitur Filius Dei . Non ait, Quod nascetur ex te, uocabitur filius Spiritus sancti. Susceptus quippe a uerbo totus homo, id est, anima rationalis et corpus; ut unus Christus, unus Deus Dei Filius non tantum uerbum esset, sed uerbum et homo, totum hoc Dei Patris est Filius propter uerbum, et hominis filius propter hominem. Per id quod uerbum est, equalis est Patri: per [1 1Kb] id quod homo est, maior est Pater. Et simul cum homine Filius Dei est, sed propter uerbum, a quo susceptus est homo: et simul cum uerbo filius hominis est, sed propter hominem, qui est susceptus a uerbo. Propter cuius sanctam in uirginis utero conceptionem, non concupiscentia carnis urente factam, sed fidei caritate feruente, ideo dicitur natus de Spiritu sancto et uirgine Maria: ut unum eorum pertineat, non ad gignentem, sed ad sanctificantem, alterum uero ad concipientem atque parientem. Propterea, inquit, quod nascetur ex te Sanctum, uocabitur Filius Dei. Quia Sanctum, ideo de Spiritu sancto; quia nascetur ex te, ideo de uirgine Maria; quia Filius Dei, ideo uerbum caro factum est .

7. Christus Filius Dei crucifixus, mortuus et sepultus. Oportebat autem ut in homine assumpto, non solum inuisibilis uideretur, et Patri ceternus temporaliter nasceretur; uerum etiam incontrectabilis teneretur, insuperabilis ligno suspenderetur, inuiolabilis clauis configeretur, et uita et immortalis in cruce moreretur, in monumento sepeliretur: hoc totum Dei Filius Dominus noster iehsu Christus. Unde consequens est ut eumdem ipsum Filium Dei unigenitum Dominum nostrum Iesum Christum, non solum hominem ex homine natum, uerum etiam usque ad mortem et sepulturam humana passum, et corde credamus ad iustitiam, et ore confiteamur ad salutem. Cum enim sit totus Filius Dei unicus Dominus noster iehsu Christus uerbum et homo, atque ut expressius dicam, uerbum, anima, et caro; ad totum refertur quod in sola anima tristis fuit usque ad mortem ; quia Filius Dei unicus iehsu Christus fuit: ad totum refertur quod in solo homine crucifixus est, quoniam Filius Dei unicus iehsu Christus crucifixus est: ad totum refertur quod in sola carne sepultus est. Ex quo enim cepimus dicere credere nos in Iesum Christum Filium eius unicum Dominum nostrum, ex illo quidquid aliud de illo dicimus, non subauditur nisi iehsu Christus Filius Dei unicus Dominus noster. Nec miremini: sic enim dicimus Filium Dei unicum Iesum Christum Dominum nostrum sepultum, cum sola caro eius sepulta sit; quemadmodum, uerbi gratia, dicimus apostolum Petrum hodie iacere in sepulcro, cum et illud uerissime dicamus, eum in requie cum Christo gaudere. Eumdem quippe apostolum dicimus: non enim duo apostoli Petri, sed unus est.  Eumdem ergo ipsum dicimus, et in solo corpore iacere in sepulcro, et in solo spiritu gaudere cum Christo. Additur autem, Sub Pontio Pilato, siue unde colligatur temporis ueritas, siue unde Christi plus commendetur humilitas, quod sub homine iudice sit tanta perpessus, qui iudex uiuorum et mortuorum est cum tanta potestate uenturus.

8. Christi resurrectio et ascensio. Sessio ad dexteram Patris. Tertio uero die resurrexit in carne uera, sed nequaquam ulterius moritura. Hoc discipuli eius oculis manibusque probauerunt; nec eorum fidem deciperet tanta bonitas, nec falleret ueritas. Sed propter breuitatem cito subiungitur quod ascendit in celum. Nam quadraginta diebus fuit cum discipulis suis; ne tam magnum resurrectionis eius miraculum, si eorum oculis cito subtraheretur, ludificatio putaretur. Ubi nunc sedet ad dexteram Patris: quod fidei oculis prudenter debemus intueri; ne arbitremur in aliqua sede immobiliter fixum, ut ei stare uel ambulare non liceat. Non enim quia Stephanus sanctus eum stantem uidere se dixit , ideo uel ille falsum uidit, uel Symboli huius uerba turbauit. Absit hoc putare, absit hoc dicere. Sed illius habitatio in excelsa et ineffabili beatitudine ita significata est, ut illic sedere diceretur. Unde etiam sedes habitationes dicuntur; uelut cum interrogamus ubi sit aliquis, et respondetur, In sedibus suis. Et de seruis Dei maxime ac sepissime dicitur, Tot annos ille in illo uel in illo monasterio sedit; hoc est, requieuit, commoratus est, habitauit. Nec sancta Scriptura hoc genus locutionis ignorat. Ille quippe Semei a rege Salomone in Ierusalem ciuitate iussus habitare, addita comminatione, ut, si quando inde auderet exire, penas debitas lueret, per tres ibi annos sedisse perhibetur () , quod intelligitur habitasse. Dextera uero ipsa Patris non ita dicitur secundum humani corporis situm, tanquam Filio sit ipse ad sinistram, si ei secundum istos corporeos situs habitusque membrorum Filius collocatur ad dexteram. Sed ad dexteram Dei dicitur, honoris et felicitatis inenarrabilis celsitudo. Sicut de sapientia dictum legitur: Sinistra eius sub capite meo, et dextera eius amplectitur me . Si enim subter iacuerit terrena commoditas, tum desuper amplectitur eterna felicitas.

9. Christus uisibili forma iudex ueniet. De sublimi ergo habitatione celorum, ubi nunc est eius etiam immortale iam corpus, Dominus noster iehsu Christus ad iudicandos uiuos mortuosque uenturus est, secundum euidentissimum angelicum testimonium, quod scriptum est in Actibus Apostolorum. Intuentes enim discipuli Dominum ascendentem in celum, et eum suspensis aspectibus deducentes, audierunt Angelos dicere: uiri Galilei, quid hic statis? Hic iehsu, qui receptus est a uobis, sic ueniet, quemadmodum uidistis eum euntem in celum . Repressa est multa et diuersa continens humana presumptio. In ea forma iudicabit Christus, in qua iudicatus est. Sic enim eum uiderunt Apostoli ascendentem in celum, quando audierunt sic esse uenturum. Illa forma erit conspicua  uiuis et mortuis, bonis et malis: siue bonos intelligamus nomine appellatos esse uiuorum, malosque mortuorum; siue illos uiuos accipiamus, quos nondum finisse istam uitam inueniet eius aduentus, mortuos autem quos eius presentia suscitabit, sicut ipse in Euangelio loquitur dicens, ueniet hora, quando omnes qui sunt in monumentis, audient uocem eius; et procedent qui bene fecerunt, in resurrectionem uite; qui mala egerunt, in resurrectionem iudicii . Et illi uidebunt in forma hominis in quem crediderunt, et illi quem contempserunt. Formam uero Dei, qua equalis est Patri, impii non uidebunt. Tolletur enim impius, sicut dicit propheta, ne uideat claritatem Domini . Et, Beati mundo corde, quoniam ipsi Deum uidebunt . Hec de Iesu Christo Filio Dei unico Domino nostro satis dicta sint.

10. Spiritus sanctus de Patre procedens Deus. Trinitatis mysterium. Credimus enim  in Spiritum sanctum, de Patre procedentem , nec tamen filium: super Filium manentem , nec Filii patrem: de Filii accipientem , nec tamen Filii filium: sed Spiritum Patris et Filii; Spiritum sanctum et ipsum Deum. Non enim haberet tale templum, si non esset Deus, unde dicit Apostolus, Nescitis quia corpora uestra templum in uobis Spiritus sancti est, quem habetis a Deo ? Non creature templum, sed Creatoris. Absit enim a nobis, ut templum simus creature: cum dicat Apostolus, Templum enim Dei sanctum est, quod estis uos . In hac Trinitate non est aliud alio maius aut minus, nulla operum separatio, nulla dissimilitudo substantie. Unus Pater Deus, unus Filius Deus, unus Spiritus sanctus Deus. Nec tamen Pater et Filius et Spiritus sanctus tres dii, sed unus Deus. Ita ut non sit ipse Pater qui Filius, nec Filius sit qui Pater, nec Spiritus sanctus sit aut Pater aut Filius: sed Pater Filii Pater, et Filius Patris Filius, et Spiritus sanctus Patris et Filii Spiritus: et singulus quisque Deus, et ipsa Trinitas unus Deus. Hec fides imbuat corda uestra, et confessionem dirigat. Hoc audiendo credite, ut intelligatis; ut quod creditis, intelligere proficiendo ualeatis.

11. Ecclesia sancta catholica, columna et firmamentum ueritatis. Remissio peccatorum. Sanctam quoque Ecclesiam, matrem uestram, tanquam supernam Ierusalem sanctam ciuitatem Dei, honorate, diligite, predicate. Ipsa est que in hac fide, quam audistis, fructificat et crescit in uniuersum mundum . Ecclesia Dei uiui, columna et firmamentum ueritatis : que malos in fine separandos, a quibus interim discedit disparilitate morum, tolerat in communione Sacramentorum. Hec propter sua frumenta inter paleas modo gementia, quorum in nouissima uentilatione massa horreis debita declarabitur, claues accepit regni celorum; ut in illa per sanguinem Christi, operante Spiritu sancto, fiat remissio peccatorum. In hac Ecclesia reuiuiscet anima, que  mortua fuerat peccatis, ut conuiuificetur Christo, cuius gratia sumus salui facti.

12. Resurrectio carnis. Conclusio. Sed nec de ista carne mortali, quod resurrectura sit in seculi fine, dubitare debemus. Oportet enim corruptibile hoc induere incorruptionem, et mortale hoc induere immortalitatem. Seminatur in corruptione, surget in incorruptione: seminatur in contumelia, surget in gloria: seminatur corpus animale, surget corpus spirituale . Hec est christiana, hec catholica, hec apostolica fides. Credite Christo dicenti, Capillus capitis uestri non peribit : et infidelitate depulsa, quanti ualeatis, potius cogitate. Quid enim nostrum a Redemptore nostro contemni potest, quorum capillus contemni non potest? Aut quomodo dubitabimus quod anime et carni nostre uitam daturus sit eternam, qui pro nobis animam et carnem, et suscepit in qua moreretur, et posuit cum moreretur, et recepit ne mors timeretur? Omnia que traduntur in Symbolo pro modulo nostro, fratres mei, uestre exposui Charitati. Quod ideo Symbolum dicitur, quia ibi nostre societatis fides placita continetur, et eius confessione tanquam signo dato christianus fidelis agnoscitur. Amen.



SERMO CCXu [* 1Kb]  . In Redditione Symboli.

1. Symbolum fidei animo semper uersandum. Sacrosancti martyrii Symbolum [1 1Kb] , quod simul accepistis, et singuli hodie reddidistis, uerba sunt in quibus matris Ecclesie fides supra fundamentum stabile, quod est Christus Dominus, solidata firmatur. Fundamentum enim aliud nemo potest ponere, preter id quod positum est, quod est Christus iehsu . Accepistis ergo, et reddidistis, quod animo et corde semper retinere debetis, quod in stratis uestris dicatis, quod in plateis cogitetis, et quod inter cibos non obliuiscamini; in quo etiam dormientes corpore, corde uigiletis. Renuntiantes enim diabolo, pompis et angelis eius mentem atque animam subtrahentes, obliuisci oportet preteritorum, et uetustate prioris uite contempta, cum nouo homine uitam quoque ipsam sanctis moribus innouare; et, sicut Apostolus dicit, que retro sunt obliti, atque in ea que ante sunt extenti, sequi ad palmam superne uocationis Dei ; et credere quod nondum uides, ut merito possis ad id quod credideris peruenire. Quod enim uidet quis, quid sperat? Si autem quod non uidemus speramus, per patientiam exspectamus .

2. De Deo quid credendum. Fides ergo hec et salutis est regula, credere nos in Deum Patrem omnipotentem, uniuersorum creatorem, regem seculorum, immortalem et inuisibilem. Ipse est quippe Deus omnipotens,  qui in primordio mundi cuncta ex nichilo fecit, qui est ante secula, qui fecit et regit secula. Non enim tempore augetur, aut loco distenditur, aut aliqua materia concluditur aut terminatur: sed manet apud se et in se ipso plena et perfecta eternitas, quam nec comprehendere humana cogitatio potest, nec lingua narrare. Nam si munus quod promittit sanctis suis, nec oculus uidit, nec auris audiuit, nec in cor hominis ascendit ; quomodo potest ipsum qui promittit, aut mens concipere, aut cor cogitare, aut lingua narrare?

3. De Christo. Natiuitas eius eterna et temporaria, utraque inenarrabilis. In carne natus est illesa matris uirginitate. Credimus et in Filium eius Dominum nostrum Iesum Christum, Deum uerum de Deo uero, Dei Patris Filium Deum: sed non duos Deos. Ipse enim et Pater unum sunt : et per Moysen populo insinuat dicens, Audi, Isrel, mandata uite; Dominus Deus tuus, Deus unus est . Si autem uis cogitare quemadmodum eternus Filius de eterno Patre sine tempore natus sit; redarguit te Isaias propheta, qui dicit: Generationem eius quis enarrabit ? Natiuitatem itaque Dei ex Deo nec cogitare poteris, nec narrare: credere tantum tibi permittitur, ut saluus esse possis; sicut Apostolus dicit: Credere enim oportet qui ad Deum accedit, quia est, et querentibus eum mercedis redditor erit . Si uero natiuitatem eius secundum carnem, quam pro nostra salute dignatus accepit, scire desideras; audi, et crede natum de Spiritu sancto ex Maria uirgine. Quanquam et hanc ipsam natiuitatem eius quis enarrabit? Quis enim digne estimare potest Deum propter homines [1 1Kb] nasci uoluisse, sine uirili semine uirginem concepisse, sine corruptione peperisse, et post partum in integritate permansisse? Dominus enim noster iehsu Christus uterum uirginis dignatus intrauit, membra femine immaculatus impleuit, matrem sine corruptione fetauit, a se ipso formatus exiuit, atque integra genitricis uiscera reseruauit  ; ut eam de qua nasci dignatus est, et matris honore perfunderet, et uirginis sanctitate. Quis hoc cogitat? quis enarrat? Ergo et hanc natiuitatem eius quis enarrabit? Cuius enim mens ad cogitandum, cuius ad enuntiandum lingua sufficiat, non solum quod in principio erat uerbum, non habens ullum nascendi principium; uerum etiam quod uerbum caro factum est , eligens uirginem quam sibi faceret matrem, faciens matrem quam seruaret et uirginem; Dei Filius nulla matre concipiente, hominis filius nullo homine seminante; fecunditatem femine ueniendo afferens, integritatem nascendo non auferens? Quid est hoc? quis dicat? quis taceat? Et mirum dictu: quod eloqui non ualemus, silere non sinimur; sonando predicamus, quod nec cogitando comprehendimus. Tantum quippe Dei donum nec effari possumus, quoniam sumus ad eius enarrandam magnitudinem paruuli; et tamen laudare  compellimur, ne tacendo remaneamus ingrati. Sed Deo gratias, quia id quod competenter non potest dici, potest fideliter credi.

4. Maria credendo concepit sine uiro. Christus nostri gratia natus est in carne. Credimus ergo in Iesum Christum Dominum nostrum, natum de Spiritu sancto ex uirgine Maria. Nam et ipsa beata Maria, quem credendo peperit, credendo concepit. Cum enim promisso sibi filio, quesisset quemadmodum fieret, quoniam uirum non cognosceret; utique solus ei modus cognoscendi atque pariendi notus erat, quem quidem ipsa experta non fuerat, sed ex aliis feminis natura frequentante didicerat, ex uiro scilicet et femina hominem nasci: responsum ab Angelo accepit, Spiritus sanctus superueniet in te, et uirtus Altissimi obumbrabit tibi; propterea quod nascetur ex te Sanctum, uocabitur Filius Dei. Que cum dixisset Angelus, illa fide plena, et Christum prius mente quam uentre concipiens, Ecce, inquit, ancilla Domini, fiat mihi secundum uerbum tuum . Fiat, inquit, sine uirili semine conceptus in uirgine; nascatur de Spiritu sancto et integra femina, in quo renascatur de Spiritu sancto integra Ecclesia. Sanctum quod nascetur de homine matre sine homine patre, uocetur Dei Filius; quoniam qui natus est de Deo Patre sine ulla matre, mirabiliter oportuit ut fieret hominis filius; in ea carne natus, ut per clausa uiscera paruus exiret, in qua resuscitatus per clausa ostia magnus intraret. Mira sunt hec, quia diuina sunt; ineffabilia, quia et inscrutabilia: non sufficit explicando os hominis, quia nec inuestigando cor hominis. Credidit Maria, et in ea quod credidit factum est. Credamus et nos, ut et nobis possit prodesse quod factum est. Quamuis ergo mirabilis sit etiam ista natiuitas: tamen cogita, o homo, quid pro te Deus tuus, Creator pro creatura susceperit; ut Deus in Deo manens, eternus cum eterno uiuens, equalis Filius Patri, pro reis et pro peccatoribus seruis formam serui non dedignaretur induere. Neque enim hoc meritis humanis est exhibitum. Nam pro iniquitatibus nostris penas potius merebamur: sed si iniquitates obseruasset, quis sustinuisset? Pro impiis ergo et pro peccatoribus seruis Dominus factus est homo, de Spiritu sancto et uirgine Maria nasci dignatus est.

5. Pro nobis mortuus. Crux non erubescenda. Parum hoc forsitan uideatur, quod pro hominibus Deus, pro peccatoribus iustus, pro reis innocens, pro captiuis rex, pro seruis Dominus carne humanitatis indutus aduenit, in terris uisus est et cum hominibus conuersatus est: crucifixus insuper, mortuus et sepultus est. Non credis? Dicis forte: Quando hoc factum est? Audi quo tempore: sub Pontio Pilato. In significatione tibi etiam nomen iudicis positum est, ne uel de tempore dubitares. Crede ergo Filium Dei crucifixum sub Pontio Pilato et sepultum. Maiorem autem hac caritatem nemo habet, ut animam suam ponat quis pro amicis suis . Putas, nemo? Omnino nemo. uerum est, Christus hoc dixit. Interrogemus Apostolum, etiam respondeat nobis.  Christus, inquit, pro impiis mortuus est. Et iterum dicit: Cum inimici essemus, reconciliati sumus Deo per mortem Filii eius. Ecce ergo in Christo maiorem inuenimus caritatem, quia animam suam non pro amicis, sed pro suis tradidit inimicis. Quantus ergo Dei amor erga homines et qualis affectio, sic amare etiam peccatores, ut amore eorum moreretur. Commendat enim caritatem suam in nobis, Apostoli uerba sunt; quia cum adhuc peccatores essemus, Christus pro nobis mortuus est . Crede ergo hoc et tu, et pro salute tua noli erubescere confiteri. Corde enim creditur ad iustitiam, ore autem confessio fit ad salutem . Denique ne dubitares, ne erubesceres, quando primum credidisti, signum Christi in fronte tanquam in domo pudoris accepisti. Recole frontem tuam, ne linguam expauescas alienam. Qui enim, inquit, ipse Dominus, confusus me fuerit coram hominibus, confundet illum Filius hominis coram Angelis Dei [1 1Kb] . Noli ergo erubescere ignominiam crucis, quam pro te Deus ipse non dubitauit excipere; et dic cum Apostolo: Mihi autem absit gloriari, nisi in cruce Domini nostri Iesu Christi . Et respondet tibi idem ipse apostolus: Non me iudicaui aliquid scire in uobis, nisi Iesum Christum, et hunc crucifixum . Ille qui ab uno populo est tunc crucifixus, in omnium populorum est nunc cordibus fixus.

6. Resurrectionis Christi fides. Hec fides Christianos discernit. Tu autem, quisquis es qui de potentia magis quam de humilitate uis gloriari, accipe consolationem, habe exsultationem. Qui enim crucifixus sub Pontio Pilato et sepultus est, Tertia die resurrexit a mortuis. Forte et hic dubitas, forte trepidas. Quando tibi dictum est, Crede natum, crede passum, crucifixum, mortuum et sepultum; quasi de homine facilius credidisti: nunc quia dicitur, Tertia die resurrexit a mortuis, dubitas, o homo? Ut de multis unum proferamus exemplum; Deum attende, omnipotentem cogita, et noli dubitare. Si enim potuit te, cum non esses, ex nichilo facere; cur non potuit hominem suum, quem iam fecerat, a mortuis excitare? Credite ergo, fratres: ubi de fide agitur, longo uti sermone non opus est. Sola hec fides est, que Christianos ab omnibus hominibus discernit et separat. Nam quia mortuus est et sepultus, et Pagani modo credunt, et Iudei tunc uiderunt: quia uero tertia die resurrexit a mortuis, nec Paganus nec Iudeus admittit. Discernit ergo a mortuis perfidis uitam fidei nostre, resurrectio mortuorum. Nam et apostolus Paulus cum Timotheo scriberet: Memento, inquit, Iesum Christum resurrexisse a mortuis . Credamus ergo, fratres, et quod in Christo factum credimus, hoc futurum speremus in nobis. Deus enim qui promittit, non fallit.

7. Christi sessio ad dexteram Patris. Postquam ergo resurrexit a mortuis, ascendit ad celos, sedet ad  dexteram Dei Patris. Adhuc forte non credis. Audi Apostolum: Qui descendit, inquit, ipse est et qui ascendit super omnes celos, ut adimpleret omnia . uide ne quem non uis credere resurgentem, sentias uindicantem. Qui enim non crediderit, iam iudicatus est . Nam qui modo sedet ad dexteram Patris aduocatus pro nobis, inde uenturus est iudicare uiuos et mortuos. Credamus ergo; ut siue uiuamus, siue moriamur, Domini simus .

8. De Spiritu sancto, remissione peccatorum, etc. Credamus et in Spiritum sanctum. Deus enim est; quia scriptum est, Deus Spiritus est . Per ipsum remissionem accipimus peccatorum; per ipsum resurrectionem credimus carnis; per ipsum uitam speramus eternam. Sed uidete ne numerando errorem patiamini, et me putetis tres deos dixisse, quia unum Deum tertio nominaui. Una est in Trinitate substantia deitatis, una uirtus, una potestas, una maiestas, unum nomen diuinitatis; sicut ipse Christus dixit discipulis suis, cum resurrexisset a mortuis: Ite, baptizate gentes, non in multis nominibus, sed in uno nomine Patris et Filii et Spiritus sancti . Credentes ergo diuinam Trinitatem, et trinam unitatem, cauete, dilectissimi, ne quis uos ab Ecclesie catholice fide ac unitate seducat. »Qui enim uobis aliter euangelizauerit, preterquam quod accepistis, anathema sit.« Apostolum, non me audite, qui ait: »Sed etsi nos, aut angelus de celo aliter uobis euangelizauerit, preterquam quod accepistis, anathema sit« .

9. In ecclesia catholica uiuendum. uidetis certe, karissimi, etiam in ipsis sancti Symboli uerbis, quomodo conclusioni omnium regularum, que ad sacramentum fidei pertinent, quasi supplementum quoddam additum, ut diceretur, Per sanctam Ecclesiam. Fugite ergo, quantum potestis, diuersos et uarios deceptores, quorum sectas et nomina pre multitudine sui, nunc longum est enarrare. Multa enim habemus dicere uobis; sed non potestis illa portare modo. Unum uestris precibus commendo, ut ab eo qui catholicus non est, animum et auditum uestrum omnimodis auertatis: quo remissionem peccatorum et resurrectionem carnis et uitam eternam, per unam ueram et sanctam Ecclesiam catholicam apprehendere ualeatis; in qua discitur Pater et Filius et Spiritus sanctus unus Deus; cui est honor et gloria in secula seculorum.



SERMO CCXuI [* 1Kb]  . Ad competentes



CAPUT PRIMUM.

1. Competentes quinam. Rudimenta ministerii nostri  , et uestri conceptus quo  fidei concipitis  utero generari celesti gratia, adiuuanda sunt ore: ut et noster uos sermo salubriter alloquatur, et nos uester conceptus utiliter consoletur. Nos instruimus sermonibus, uos proficite moribus. Spargimus sermonem uerbi, fructum reddite fidei. Omnes secundum uocationem qua uocati sumus a Domino, in eius uia semitaque curramus; nullus retro respiciat. ueritas enim que nec fallit nec fallere potest, aperte denuntiat: Nemo ponens manum super aratrum, et respiciens retro, aptus erit regno celorum . Hoc nempe uos concupiscere, ad hoc ambire omnibus mentis uestre conatibus, ipsum uestrum nomen, quod competentes uocamini, ostendit. Quid enim aliud sunt Competentes, quam simul petentes? Nam quomodo condocentes, concurrentes, considentes, nichil aliud sonat, quam simul docentes, simul currentes, simul sedentes; ita etiam Competentium uocabulum non aliunde quam de simul petendo atque unum aliquid appetendo compositum est. Et quod illud est unum, quod petitis uel concupiscitis, nisi quod quidam abiectis desideriis carnalibus et superatis terroribus seculi clamat intrepidus? Si consistant aduersum me castra, non timebit cor meum; si exsurgat in me bellum, in hoc ego sperabo. Et que illa sit exprimens, adiunxit et dixit: Unam petii a Domino, hanc requiram; ut inhabitem in domo Domini omnes dies uite mee. Atque huius regionis et habitationis beatitudinem explanans, connectit et exprimit: Ut contempler delectationem Domini, et protegar a templo eius .



CAPUT II.

2. Hortatur ut renuntient seculo. uidetis, contirones mei, ad quam delectationem Domini uenietis, cum delectationem seculi abiicitis? Si despicitis mundum, habebitis cor mundum, et uidebitis eum qui fecit mundum: et sicut ille uicit, ita et uos in eius gratia uincetis hunc mundum. Quem profecto iam iamque superabitis atque calcabitis, si non de uestris uiribus, sed de Dei misericordissimi adiutorio presumatis. Nolite uos despicere, quia nondum apparuit quod eritis. Scitote autem, quoniam cum apparuerit, similes ei eritis, dum apparuerit quod eritis. Scitote autem, quoniam uidebitis eum, non qualis in temporis plenitudine uenit ad nos, sed qualis semper manens condidit nos . Exuite uos ueterem hominem, ut induamini nouo . Pactum uobiscum Dominus inchoat. uixistis seculo, carni uos et sanguini dedistis, imaginem hominis terreni portastis. Sicut ergo imaginem portastis eius qui de terra est, ita etiam eius qui de celo est ultra portate . Humanus sermo, quia ideo uerbum caro est factum, ut sicut exhibuistis corpora uestra arma iniquitatis peccato, ita nunc exhibeatis membra uestra arma iustitie Deo . In perniciem aduersus uos uester oppugnator uestris iaculis armabatur: in salutem uestram aduersus eum uicissim membris uestris uester protector armetur. Nihil uobis  ille nocebit, si membra uestra uobis auferentibus non tenebit. Iste uos iure derelinquet, si ab eo uestrum uotum uoluntasque dissentiet.



CAPUT III.

3. De regno celorum emendo cogitent. Non abiecte de se sentiant. Bonorum operum fructus reddant. Ecce cum auctione et mercatu fidei, regnum uobis celorum uenale proponitur: inspicite et congerite uestre conscientie facultates, thesauros cordis uestri unanimiter congregate. Et tamen gratis emitis, si gratam gratiam que uobis offertur, agnoscitis. Nihil impenditis, et tamen magnum est quod acquiritis. Non sitis uiles uobis, quos cunctorum Creator et uester tam charos estimat, ut uobis quotidie Unigeniti sui pretiosissimum sanguinem fundat. Non sic eritis uiles si pretiosum distinguatis a uili; si non creature, sed Creatori seruiatis; si uobis inferiora uestra non fuerint dominata, ut immaculati a capitali magnoque peccato mundemini ; si non in uobis semen uerbi Dei, quod etiam nunc spargit celestis agricola in agro cordis uestri, aut tanquam in uia indignorum transitu conculcetur, aut tanquam inter petrosa durissime conscientie uestre stoliditate iam germinans comprimatur, aut inter spinas cupiditatum uestrarum perniciosis aculeis suffocetur. Si a tam damnose damnandeque terre sterilitate abhorreatis, fructifera uos profecto terra uberrimaque suscipiet, et cum magno gaudio seminatori et complutori uestro multiplicatam centeni reddetis ubertatem; aut si ad hoc impares forte fueritis, sexageni fructus usuras exsoluetis: quod si nec ad hoc occurretis, non erit uester ingratus etiam trigeni prouentus ; quia celestibus omnes horreis excipientur, omnes in eterna requie recondentur. De omnium fructibus celestis panis ille conficietur, et omnis operarius in dominica uinea sine dolo laborans, ipso abundanter ac salubriter saturabitur: dum tanti seminatoris, plutoris, et rigatoris, atque ipsius incrementi datoris, euangelica predicatione gloria diffamatur.



CAPUT Iu.

4. Ad Deum conuersi tendant ad eternam uitam. Accedite ergo ad eum in obtritione cordis: quoniam prope est omnibus qui obtriuerunt cor, et ipse uos humiles spiritu saluos faciet . Certatim accedite, ut illuminemini. Estis enim adhuc in tenebris, et tenebre in uobis. Eritis autem lux in Domino, qui illuminat omnem hominem uenientem in hunc mundum . Confortamini [1 1Kb] seculo, reformamini Deo. Babylonice captiuitatis uos aliquando iam tedeat. Ecce Ierusalem mater illa celestis, in uiis hilariter inuitans occurrit, et obsecrat ut uelitis uitam, et diligatis uidere dies bonos, quos nunquam habuistis, nec unquam in hoc seculo habebitis. Ibi enim deficiebant, sicut fumus, dies uestri: quibus augeri, minui; et quibus crescere, deficere; et quibus ascendere, uanescere fuit. Qui uixistis peccato annos multos et malos, desiderate uiuere Deo: non multos annos quandoque finiendos, et ad intereundum  in umbra mortis currentes; sed bonos, et in ueritate uiuacis uite propinquos; ubi nulla fame, nulla siti lassabitis; quia cibus uester fides, potus sapientia erit. Nunc enim in Ecclesia in fide benedicitis Dominum: tunc autem in specie affluentissime rigabimini de fontibus Isrel.



CAPUT u.

5. Hic uite eterne desiderio lugeant, et membra sua mortificent. Sed in hac interim peregrinatione sint uobis lacryme uestre panis die ac nocte; dum dicentibus uobis quotidie, Ubi est Deus uester ? non potestis carnalibus demonstrare quod oculus non uidit, nec auris audiuit, aut in cor hominis ascendit . Donec ueniatis et appareatis ante oculos Dei uestri, nolite deficere. ueniet enim et ipse promissa persoluere, qui se sponte professus est debitorem: qui nichil ab aliquo mutuatus est, et suo promisso debitor esse dignatus est. Nos debebamus; et tantum debebamus, quantum peccaueramus. uenit ille sine debito, quia sine ullo peccato; inuenit nos damnoso ac damnando fenore oppressos, et que non rapuerat exsoluens, nos a sempiterno debito misericorditer liberauit. Nos admiseramus culpam, exspectabamus penam; ille non factus socius culpe nostre, sed factus particeps pene, simul et culpe esse uoluit donator et pene. Ipse est enim qui ex usuris et iniquitate eruet animas credentium , atque ex corde in unoquoque dicentium: Credo uidere bona Domini in terra uiuentium . Hec terra, non terreno uel mortuo, sed celesti quodam modo ac uiuo corde concupiscenda est. Ipsa est enim cui in psalmo alio flagrans quidam eius amore et alacriter cantans dicit. Spes mea es tu, portio mea in terra uiuentium . Ad quam illi tendunt, qui uitaliter mortificant membra sua super terram: non membra quibus corporis mundi huius compago consistit, sed illa membra quibus anime uirilitas miserabiliter infirmatur. Apertissime ea dinumerans ac designans uas electionis Paulus apostolus dicit: »Mortificate membra uestra, que sunt super terram; fornicationem, immunditiam, perturbationem, concupiscentiam malam, et auaritiam, que est idolorum seruitus« . Ecce que in hac terra morientium mortificare debeatis, qui in illa terra uiuentium uiuere concupiscitis. Sic ergo efficiamini membra Christi, ut non ea tollatis, et faciatis membra meretricis. Que enim turpior, que dedecorosior est meretrix, quam ipsa que prima posita est fornicatio, et ultima auaritia? Quam idolorum seruitutem ueraciter appellauit; quia non solum in corporis luxu, sed etiam in anime fluxu agnoscere et uitare debetis, ne illam perditionem minacis et casti sponsi ac iusti iudicis incurratis, cui dicitur: Perdidisti omnem qui fornicatur abs te. Quanto iustius, quanto utilius, in cordis ad eum castitate singuli quique clamabitis: Mihi adherere Deo, bonum est ? Hanc adhesionem illa dilectio prestat, de qua similiter dicitur: Dilectio sine simulatione; odio habentes malum, adherentes bono .



CAPUT uI.


6. Quod illis certamen indictum. Exorcismus adiurato Christi nomine. Maledicta in diabolum. Expulsio diaboli. Ecce ubi est stadium uestrum, ecce ubi lucta certantium, ecce ubi cursus currentium, ecce ubi ferientium pugillatus. Si uultis perniciosissimum colluctatorem fidei lacertis elidere; prosternite mala, complectimini bona. Si uultis sic currere, ut comprehendatis; fugite iniquum, consequimini iustum. Si uultis sic pugillare, ut non erem cedatis, sed hostem uiriliter feriatis; castigate corpus uestrum, et in seruitutem redigite, ut ab omnibus abstinentes ac legitime certantes, brauii celestis et incorrupte corone participes triumphetis. Quod in uobis adiurato uestri Redemptoris nomine facimus, hoc uestri cordis scrutatione et contribulatione complete. Nos precibus ad Deum et increpationibus inueterati hostis dolis resistimus [1 1Kb] : uos uotis et uestri cordis contritione persistite, ut eruamini de potestate tenebrarum, et transferamini in regnum claritatis eius. Hoc est nunc opus uestrum, et hic labor uester. Digna in eum nos suis nequitiis maledicta congerimus: uestra uos potius auersione ac pia renuntiatione gloriosissimum ei certamen indicite. Atterendus, uinciendus, excludendus est Dei et uester, ac sui potius inimicus. Nam furor eius et in Deum proteruus, et aduersum uos nefarius, et in se perniciosus ostenditur. Anhelet usquequaque cedes, supponat muscipulas, exacuat multiplices et dolosas linguas suas: omnia uenena eius, obtestato nomine Saluatoris, uestris cordibus effundite.



CAPUT uII.

7. Ad spiritualem renascentiam cooperentur Christo et Ecclesie. Quidquid facinorosissimis suggestionibus, quidquid flagitiosissimis illecebris immittebat, nunc exhaurietur, nunc publicabitur. Nunc populabitur captiuitas eius, qua uos tyrannice possidebat. Auertetur a uobis iugum, quo uos immaniter deprimebat, et eius ceruicibus imponetur: tantum uos in liberationem uestram, Redemptori uestro uestrum prebete consensum. Sperate in eum, omne concilium noue plebis, et popule qui nasceris, quem fecit Dominus, enitere ut salubriter pariaris, ne feraliter abortiaris. Ecce uterus matris Ecclesie, ecce ut te pariat, atque in lucem fidei producat, laborat in gemitu suo. Nolite uestra impatientia uiscera materna concutere, et partus uestri ianuas angustare. Popule qui crearis, lauda Deum tuum: lauda, qui crearis, lauda Dominum tuum. Quia lactaris, lauda: quia aleris, lauda: quia nutriris, profice sapientia et etate. Ille quoque has moras partus temporalis admisit, qui nec breuitate temporis deficit, nec longitudine ulla temporis proficit, sed a diebus eternis cunctas angustias et tempus exclusit. Nolite hic, sicut benignus paruulum nutritor admonet, pueri effici mentibus, sed malitia paruuli estote, mentibus perfecti sitis . Ut Competentes competenter adolescite in Christo, ut in uirum perfectum iuueniliter accrescatis. Letificate, ut scriptum est, profectu sapientie uestre patrem uestrum, et nolite defectu uestro contristare matrem uestram  .



CAPUT uIII.

8. Noue regenerationis gratia. Amate quod eritis. Eritis enim filii Dei, et filii adoptionis. Hoc uobis gratis dabitur, gratisque conferetur. In quo largius uberiusque abundabitis, quanto plus grati ei a quo hec accepistis, fueritis. Ad eum ambite, qui nouit qui sint eius. Tunc autem non dedignabitur uos inter eos qui eius sunt nosse, si nominantes nomen Domini, ab iniustitia recedatis . Parentes carnis uestre habetis, uel habuistis in seculo, qui uos in laborem atque ad penam mortemque genuerunt: sed quia feliciori orbitate potest unusquisque uestrum de talibus dicere, Pater meus et mater mea dereliquerunt me ; illum Patrem, christiane, agnosce, qui illis relinquentibus suscepit te ex utero matris tue, cui quidam fidelis fideliter dicit, De uentre matris mee tu es protector meus . Pater Deus est, mater Ecclesia. Longe aliter ab his generabimini, quam ab illis geniti fueratis. Hos partus, non labor, non miseria, non fletus, non mors; sed facilitas, felicitas, gaudium, uitaque suscipiet. Per illos lamentabilis generatio; per hos optanda generatio est. Illi nos generando in eternam penam generant, propter ueterem culpam: isti regenerando, nec penam faciunt remanere, nec culpam. Hec est illa regeneratio querentium eum, querentium faciem Dei Iacob . Humiles querite: quod cum inueneritis, ad securam altitudinem uenietis. Infantia uestra innocentia erit, pueritia reuerentia, adolescentia patientia, iuuentus uirtus, senium meritum, senectus nichil aliud quam canus sapiensque intellectus. Per hos articulos uel gradus etatis, non tu euolueris, sed permanens innouaris. Non enim ut decidat prior secunda succedet, aut tertie ortus secunde erit interitus, aut quarta iam nascitur ut tertia moriatur; non quinta quarte inuidebit ut maneat, nec quintam sexta sepeliet. Cum simul etates iste non ueniant, tamen in anima pia et iustificata pariter et concorditer perseuerant. He te ad septimam perennem quietem pacemque perducent. Tamen sexies, ut legimus, de necessitatibus etatis mortifere liberatum, iam in septima non te tangent mala . Non enim certabunt que non erunt, aut preualebunt que nec audebunt. Ibi secura immortalitas, ibi immortalis securitas.



CAPUT IX.

9. Aetates spirituales. Et unde hec, nisi de immutatione dextere Excelsi, qui benedicet filios tuos in te, qui ponet terminos tuos pacem ? Excitamini ergo ad hec, concreti, discreti; concreti bonis, discreti a malis: electi, dilecti, presciti, uocati, iustificandi, glorificandi: ut crescentes, iuuenescentes, ac senescentes in fide ac maturitate uirium, non corruptione membrorum [1 1Kb] , in senecta uberi, tranquilli annuntietis opera Domini, qui fecit uobis magna, qui potens est: quia magnum nomen eius, et sapientie eius non est numerus. uitam queritis currite ad eum qui est fons uite: et fugatis tenebris fumosarum cupiditatum uestrarum,  uidebitis lumen in lumine Unigeniti illius uestri atque clementissimi Redemptoris, et fulgentissimi illuminatoris. Si salutem queritis, sperate in eum qui saluos facit sperantes in se . Si ebrietatem deliciasque sectamini, nec ipsas negabit. Tantum uenite et adorate, procidite et plorate ante eum qui fecit uos : et inebriabit uos ab ubertate domus sue, et torrente deliciarum suarum potabit uos .



CAPUT X.

10. Cauenda superbia, et adhibenda uigilantia. Sed cauete, ne ueniat uobis pes superbie; et uigilate, ne uos manus moueant peccatorum . Primum ne contingat, orate ut ab occultis uestris mundet uos: secundum uero ne irruat et deiiciat uos, petentes ut ab alienis parcat uobis ; iacentes surgite, surgentes state, stantes adsistite, adsistentes persistite. Nolite ultra ferre iugum: disrumpite potius uincula eorum, et abiicite a uobis iugum ipsorum , ne iterum seruitutis iugo attineamini. Dominus in proximo est; nichil solliciti fueritis . Manducate nunc panem doloris: ueniet tempus, quando post panem tristitie panis uobis letitie ministretur. Sed meritum illius, huius est tolerantia, Auersio et fuga tua panem luctus commeruit: conuertere, compungere, et redi ad Dominum tuum. Paratus est ille compuncto et redeunti panem gaudii erogare; si non dissimules nec differas pro fuga tua flebiliter erumnosus orare. In tantis ergo cateruis molestantium induite uos cilicio, et humiliate in ieiunio animam uestram [1 1Kb] . Redditur humilitati quod superbie denegatum est. Et uos quidem cum scrutaremini, atque ipsius fuge ac desertionis persuasor in Trinitatis tremende omnipotentie debite increparetur, non estis induti cilicio: sed tamen uestri pedes in eodem mystice constiterunt.



CAPUT XI.

11. Quanta Dei misericordia: quomodo ad illam confugiendum. Calcanda sunt uitia uelleraque caprarum: sinistrorum hedorum conscindendi sunt panni. Cum prima stola ultro uobis occurret misericors pater, qui ad uestram depellendam pestiferam famem etiam saginatum uitulum non distulit immolare . Eius carnibus pascemini, eius sanguine potabimini: cuius effusione peccata dimittuntur, debita donantur, macule deterguntur. Ut pauperes manducate, et tunc saturabimini: Ut et uos de illis sitis, de quibus dicitur, Manducabunt pauperes, et saturabuntur : ac saturati salubriter eius panem gloriamque ructate. Currite ad eum, et conuertimini: ille est enim qui conuertit auersos, prosequitur fugitiuos, inuenit perditos, humiliat superbos, pascit famelicos, soluit compeditos, illuminat cecos, purgat immundos, recreat fatigatos, suscitat mortuos, atque nequitie spiritibus possessos et captos eripit. A quibus quia uos nunc immunes esse probauimus; gratulantes uobis admonemus uos, ut sanitas que apparuit in uestro corpore, hec in uestris cordibus conseruetur [2 1Kb] .



SERMO CCXuII  . De oratione Christi, Pater, quos dedisti mihi, uolo ut ubi ego sum, ibi sint ipsi. Ioan. cap. XuII, 24. Habitus paulo ante Pascha.


1. Christus orat, et dat quod orat. Dominus Christus, qui nos exaudit cum Patre, orare pro nobis dignatus est Patrem. Quid felicitate nostra certius, quando ille pro nobis orat, qui dat quod orat? Est enim Christus homo et Deus: orat ut homo; dat quod orat, ut Deus. Quod autem tenere debetis, ideo totum Patri assignat, quia Pater non de illo est, ipse de Patre est. Fonti unde natus est, totum dat. Sed et ipse fons natus est. Ipse est enim fons uite. Ergo Pater fons fontem genuit. Genuit quidem fontem fons; sed et generans fons et genitus fons: quemadmodum generans Deus et genitus Deus, unus est Deus. Pater non est Filius, Filius non est Pater, Spiritus sanctus amborum nec Pater nec Filius: sed Pater et Filius et Spiritus sanctus unus est Deus. Aedificamini in unitate, ne cadatis in separatione.

2. Locus bonus, quo nobis migrandum de hoc loco malo. Audistis quid pro nobis oraret, imo quid uellet. Dixit: Pater, quos dedisti mihi, uolo ut ubi ego sum, ibi sint ipsi. uolo, inquit, ut ubi ego sum, et ipsi sint mecum. O domus beata! o patria secura! Non habet hostem, non habet pestem. Securi ibi uiuemus, migrare non queremus, tutiorem locum non inueniemus. Quidquid hic elegeris in terra, ad timorem eligis, non ad securitatem. Elige tibi locum, dum es in malo loco, id est in hoc seculo, in hac uita tentationibus plena, elige in hac mortalitate gemitibus et timoribus plena: dum es in malo loco, elige tibi locum, quo migres de malo loco. Non poteris ad locum bonum migrare de loco malo, nisi bene feceris in loco malo. Qualis locus est ille, ubi nemo esurit? Ergo si uis habitare in loco bono, ubi nemo esurit; in loco malo frange panem tuum esurienti. In loco illo beato nemo est peregrinus: omnes in patria sua uiuunt. Si ergo uis esse in loco bono, ubi nemo est peregrinus; in loco malo non habentem quo intret, suscipe in domum tuam. Peregrino prebe hospitium in loco malo, ut uenias ad locum bonum, ubi hospes esse non possis. In loco bono nemo indiget uestimento: frigus ibi non est, estus ibi non sunt: utquid tectum, utquid indumentum? Ibi non erit tectum, sed protectio. Ecce et ibi inuenimus tectum: Sub umbra alarum tuarum sperabo . Ergo in hoc loco malo prebe non habenti tectum, ut sis in loco bono, ubi habeas tale tectum, ut non queras facere sarta tecta: quia non ibi stillat imber. Est perpetuus fons ueritatis: sed imber ille letificat, non humectat: imber iste, ipse est fons uite. Quid est enim, Apud te est fons uite ; et, uerbum erat apud Deum ?

 3. Bene agendo in loco malo peruenitur ad locum bonum. Dies Quadragesime. Dies Quinquagesime post Pascha. Ergo, karissimi, facite bene in loco malo, ut ueniatis ad locum bonum, de quo ait qui nobis eum preparat, uolo ut ubi ego sum, et ipsi sint mecum. Ascendit preparare, ut nos ad paratum securi ueniamus. Ipse preparauit: in illo manete. Parua tibi domus est Christus? Iamne passionem ipsius times? Resurrexit a mortuis, et non moritur, et mors ei ultra non dominabitur . Locus malus, dies mali, seculum hoc. Sed bene faciamus in loco malo, et bene uiuamus in diebus malis. Transit locus malus et dies mali: et ueniet locus bonus eternus, et dies boni eterni: et ipsi dies boni unus dies erunt. Hic enim quare sunt mali dies? Quia transit unus, ut ueniat alius. Transit hodiernus, ut ueniat crastinus: transit hesternus, ut ueniat hodiernus. Ubi nichil transit, unus est dies. Et dies Christus est, et Pater dies: sed Pater dies de nullo die, Filius dies ex die. Commendauit ergo nobis Dominus iehsu Christus in passione sua labores et contritiones presentis seculi: in resurrectione sua commendauit eternam uitam et beatam futuri seculi. Toleremus presentia, speremus futura. Ideo in diebus istis dies agimus significantes laborem presentis seculi, in ieiuniis et obseruatione conterentes animas nostras; in diebus autem uenturis dies significamus futuri seculi, nondum ibi sumus. Significamus dixi; non, tenemus. Usque ad passionem enim contritio: post resurrectionem laudatio.



SERMO CCXuIII [* 1Kb]  . De Passione Domini in Parasceue  .



CAPUT PRIMUM.

1. Passionis Dominice mysteria explicanda. Cuius sanguine delicta nostra deleta sunt, solemniter legitur passio, solemniter celebratur; ut annua deuotione memoria nostra letius innouetur, et ipsa frequentatione populorum fides nostra clarius illustretur. Exigit ergo a nobis solemnitas, ut de passione Domini uobis sermonem, qualem donat ipse, reddamus. Et quidem ad salutem nostram et uite huius transigende utilitatem, in his que passus est ab inimicis Dominus noster, exemplum patientie nobis prebere dignatus est; ut pro euangelica dignitate, si hoc ipse uoluerit, nichil tale perpeti recusemus. uerumtamen quia nec in ipsa carne mortali aliquid ille necessitate, sed omnia uoluntate perpessus est; recte creditur etiam significare aliquid uoluisse in singulis quibusque factis, que circa eius passionem gesta atque conscripta sunt.



CAPUT II.

2. Quid significet quod Christus crucem suam portauit. Ac primum, quod traditus ut crucifigeretur crucem suam ipse portauit ;  continentie signum dedit, et demonstrauit precedens, quid facere debeat qui eum sequi uoluerit. Hoc etiam uerbo commonuit, ubi ait: Qui diligit me, tollat crucem suam, et sequatur me . Tollit enim quodam modo crucem suam, qui regit mortalitatem suam.



CAPUT III.

3. Caluarie locus. Quod in loco Caluarie crucifixus est ; significauit in passione sua remissionem omnium peccatorum, de quibus in Psalmo dicitur: Multiplicate sunt iniquitates mee super capillos capitis mei .



CAPUT Iu.

4. Latrones a dextris et a sinistris. Quod duo cum illo ab utroque latere crucifixi sunt ; ostendit alios sibi dextros, alios sinistros esse passuros: dextros, de quibus dicitur, Beati qui persecutionem patiuntur propter iustitiam ; sinistros autem, de quibus dicitur, Et si tradidero corpus meum, ut ardeam, caritatem autem non habuero, nichil mihi prodest .



CAPUT u.

5. Titulus super crucem. Quod titulus est positus super eius crucem, in quo scriptum erat, Rex Iudeorum , illud ostendit, quia nec occidendo efficere potuerunt, ut eum regem non haberent, qui eis manifestissime eminentissima potestate secundum sua opera redditurus est. Unde in Psalmo canitur: Ego autem constitutus sum rex ab eo super Sion montem sanctum eius.



CAPUT uI.

6. Cur tribus linguis conscriptus. Cur rex Iudeorum, et non Gentium. Quod tribus linguis titulus conscriptus erat, hebrea, greca, et latina ; non solum Iudeis, sed etiam Gentibus eum regnaturum fuisse declaratum est. Proinde in eodem psalmo cum dixisset, Ego autem constitutus sum rex super Sion montem sanctum eius, ubi scilicet hebrea lingua regnauit; continuo tanquam greca, latinaque subiungens, Dominus, inquit, dixit ad me: Filius meus es tu, ego hodie genui te: pete a me, et dabo tibi gentes hereditatem tuam, et possessionem tuam fines terre . Non quia greca et latina sole sunt gentium lingue: sed quia ipse maxime excellunt, greca, propter studium litterarum; latina, propter peritiam [1 1Kb] Romanorum. Quamuis in illis tribus linguis Christo subiuganda uniuersitas gentium omnium monstraretur: non tamen illic scriptum est et rex Gentium, sed tantummodo Iudeorum; ut commendaretur origo seminis, in proprietate nominis. Lex enim a Sion prodiet, dictum est, et uerbum Domini ab Ierusalem . Nam qui sunt qui dicunt in Psalmo, Subiecit plebes nobis, et Gentes sub pedibus nostris ; nisi de quibus dicit Apostolus, Si enim spiritualibus eorum communicauerunt Gentes, debent et in carnalibus ministrare eis ?



CAPUT uII.

7. Iudei apud Pilatum agentes de mutando titulo. Quod suggesserunt principes Iudeorum, Pilato, ne absolute scriberet quod sit rex Iudeorum, sed quod ipse regem se dixerit Iudeorum  ; ramis illis fractis ita Pilatus inserendum figurabat oleastrum: quia homo erat ex Gentibus, Gentium scribens confessionem, de quibus merito ipse Dominus dixit, Auferetur a uobis regnum, et dabitur genti facienti iustitiam . Nec ideo tamen, non est rex ille Iudeorum. Radix enim portat oleastrum, non oleaster radicem. Et quamuis illi rami per infidelitatem fracti sint; non ideo Deus repulit plebem suam, quam presciit. Et ego, inquit, Isrelita sum . Et quamuis filii regni, qui noluerunt Dei Filium regnare sibi, eant in tenebras exteriores; tamen multi ab Oriente et Occidente uenient, et recumbent, non cum Platone et Cicerone, sed cum Abraham et Isaac et Iacob in regno celorum . Pilatus quidem regem Iudeorum scripsit, non regem Grecorum aut Latinorum; quamuis Gentibus regnaturum. Et quod scripsit, scripsit, neque infidelium suggestione mutauit : cui tanto ante predictum erat in Psalmis, Tituli inscriptionem ne corrumpas . Omnes gentes credunt in regem Iudeorum: omnibus gentibus regnat, sed tamen rex Iudeorum. Tantum ualuit illa radix, ut insertum oleastrum in se possit ipsa mutare [1 1Kb] , oleaster autem oliue nomen non possit auferre.



CAPUT uIII.

8. uestes in quatuor partes diuise. Quod in quatuor partes diuisa uestimenta eius milites abstulerunt ; per quatuor orbis partes peragratura sacramenta eius significauerunt.



CAPUT IX.

9. Inconsutilis tunica sorti commissa. Quod unam tunicam inconsutilem desuper textam sortiti sunt, potius quam partiti ; satis demonstratum est sacramenta uisibilia, quamuis et ipsa indumenta sint Christi, posse tamen habere quoslibet hec, siue bonos, siue malos; sincerissimam uero fidem, que per dilectionem operatur unitatis integritatem, quia dilectio Dei diffusa est in cordibus nostris, per Spiritum sanctum qui datus est nobis , non pertinere ad quoslibet, sed occulta Dei gratia tanquam sorte donari. Unde Simoni qui Baptismum habebat, et istam non habebat, a Petro dictum est, Non est tibi sors, neque pars in ista fide .



CAPUT X.

10. Mater commendata a moriente. Quod in cruce cognitam matrem dilecto discipulo commendauit ; congruenter tunc humanum affectum, quando ut homo moriebatur, ostendit. Ista hora nondum uenerat, quando aquam in uinum conuersurus eidem matri dixerat: Quid mihi et tibi est, mulier? Nondum uenit hora mea . Non enim de Maria sumpserat quod habebat in diuinitate, sicut de Maria sumpserat quod pendebat in cruce.



CAPUT XI.

11. Acetum in spongia datum. Quod dixit, Sitio; fidem querebat a suis: sed quia in propria uenit, et sui eum non receperunt ; pro suauitate fidei, acetum perfidie dederunt, et hoc in spongia. uere spongie comparandi, non solidi, sed tumidi; non recto confessionis aditu aperti, sed insidiarum tortuosis anfractibus cauernosi. Sane ille  potus habebat et hyssopum , que humilis herba radice fortissima petre dicitur inherere. Erant quippe in illo populo, quibus hoc facinus ad humiliandam penitendo animam post abiiciendo seruabatur. Nouerat eos ipse, qui hyssopum cum aceto accipiebat. Nam et pro eis orauit, sicut alius euangelista testatur, cum pendens in cruce dixit: Pater, ignosce illis, quia nesciunt quid faciunt .



CAPUT XII.

12. uox ultima et inclinatio capitis. Quod ait, Perfectum est, et inclinato capite reddidit Spiritum ; non necessitatem, sed potestatem sue mortis ostendit, donec omnia que pro illo prophetata erant perficerentur exspectans: quia et hoc scriptum erat, Et in siti mea potauerunt me aceto : tanquam potestatem habens ponendi animam suam, sicut et ipse testatus est . Et reddidit Spiritum per humilitatem, hoc est, capite inclinato; recepturus eum per resurrectionem, capite subleuato. Istam mortem et capitis inclinationem magne potestatis fuisse, Iacob ille patriarcha in Iude benedictione prenuntians, Ascendisti, inquit, recumbens, dormisti sicut leo : per ascensionem mortem, per leonem significans potestatem.



CAPUT XIII.

13. Crura latronibus, non Christo confracta. Iamuero quod illis duobus crura confracta sunt, illi autem non, quia defunctus est; quare factum sit, ipsum Euangelium declarauit. Oportebat enim ut isto etiam signo demonstraret in eius prenuntiata prophetia [1 1Kb] commendatum esse Pascha Iudeorum, ubi hoc preceptum est, ut ouis ossa non frangerent.



CAPUT XIu.

14. Sanguis et aqua e lateris uulnere. Quod latus lancea percussum in terra sanguinem et aquam manauit; procul dubio sacramenta sunt quibus formatur Ecclesia; tanquam Eua facta de latere dormientis Adam, qui erat forma futuri.



CAPUT Xu.

15. Ioseph et Nicodemus sepelientes. Quod Ioseph et Nicodemus eum sepeliunt ; sicut nonnulli nomina interpretati sunt, Ioseph interpretatur Auctus; Nicodemus autem, quia nomen est grecum, pluribus notum est quod ex uictoria et populo sit compositum; quia uictoria est, populus. Quis est ergo moriendo auctus, nisi qui dixit, Granum tritici si non moriatur, solum remanet; si autem moriatur, multiplicatur ? Et quis etiam moriendo persecutorem populum uicit, nisi qui eos resurgendo iudicabit?



SERMO CCXIX [* 1Kb]  . In uigiliis Pasche, I  .

uigilie sacre. Celebrande quomodo. Beatus Paulus apostolus exhortans nos ad imitationem suam,  inter alia multa sue uirtutis insignia, dicit etiam: In uigiliis sepius . Quanto ergo alacrius in hac uigilia, uelut matre omnium sanctarum uigilirum, uigilare debemus, in qua totus uigilat mundus? Non ille mundus, de quo scriptum est: Si quis dilexerit mundum, non est caritas Patris in illo: quoniam omnia que in mundo sunt, concupiscentia carnis est, et concupiscentia oculorum, et ambitio seculi, que non est a Patre . Talem quippe mundum, id est filios infidelitatis, regunt diaboli et angeli eius: contra quos nobis esse colluctationem idem dicit apostolus, ubi ait, Non est nobis colluctatio aduersus carnem et sanguinem, sed aduersus principes et potestates, et rectores mundi, tenebrarum harum . Quod et nos fuimus aliquando, nunc autem lux in Domino. Luce itaque uigiliarum, resistamus rectoribus tenebrarum. Non ergo ille mundus in hac solemnitate uigilat: sed ille de quo dicitur, Deus erat in Christo mundum reconcilians sibi, non reputans illis delicta eorum . Quanquam tam clara sit uigilie huius celebritas toto orbe terrarum, ut etiam illos uigilare carne compellat, qui corde, non dicam, dormiunt, sed tartarea impietate sepulti sunt. uigilant etiam ipsi nocte ista, de qua etiam uisibiliter redditur, quod tanto ante promissum est: Et nox tanquam dies illuminabitur . Fit hoc in cordibus piorum, quibus dictum est: Fuistis aliquando tenebre. nunc autem lux in Domino . Fit hoc etiam in emulis omnium [1 1Kb] , et qui uident in Domino, et qui inuident Domino. uigilat ergo ista nocte et mundus inimicus, et mundus reconciliatus. uigilat iste, ut laudet medicum liberatus: uigilat ille, ut blasphemet iudicem condemnatus. uigilat iste, mentibus piis feruens et lucescens: uigilat ille, dentibus suis frendens et tabescens. Denique istum caritas, illum iniquitas: istum christianus uigor, illum diabolicus liuor nequaquam dormire in hac celebritate permittit. Unde ab ipsis etiam nostris inimicis nescientibus admonemur quemadmodum debeamus uigilare pro nobis, si propter nos uigilant etiam qui inuident nobis. Eorum quippe qui nullo modo Christi sunt nomine consignati, tamen ista nocte multi dolore, multi pudore; nonnulli etiam qui fidei propinquant, Dei iam timore non dormiunt. Diuersis causis excitat eos ista solemnitas. Quomodo ergo debet gaudendo uigilare Christi amicus, quando et dolendo uigilat inimicus? Quomodo in tanta Christi gloria inardescat uigilare christianus, quando erubescit dormire paganus? Quomodo decet eum, qui hanc domum magnam intrauit, in tanta eius festiuitate uigilare, quando iam uigilat qui disponit intrare? uigilemus ergo, et oremus; ut et forinsecus et intrinsecus hanc uigiliam celebremus. Deus nobis loquatur in lectionibus suis; Deo loquamur in precibus nostris. Si eloquia eius obedienter audiamus, in nobis habitat quem rogamus.



SERMO CCXX [* 1Kb]  . In uigiliis Pasche, II. Quis mortuus pro nobis. Solemnitas Pasche.


Scimus, fratres, et fide firmissima retinemus, semel Christum mortuum esse pro nobis; pro peccatoribus iustum, pro seruis Dominum, pro captiuis liberum, pro egrotis medicum, pro miseris beatum, pro egenis opulentum, pro perditis quesitorem, pro uenditis redemptorem, pro grege pastorem, et quod est omnibus mirabilius, pro creatura creatorem: seruantem tamen quod semper est, tradentem quod factus est; Deum latentem, hominem apparentem; uirtute uiuificantem, infirmitate morientem, diuinitate immutabilem, carne passibilem: ut ait Apostolus, Qui traditus est propter delicta nostra, et resurrexit propter iustificationem nostram . Hoc semel factum esse, optime nostis. Et tamen solemnitas tanquam sepius fiat, reuolutis temporibus iterat, quod ueritas semel factum tot Scripturarum uocibus clamat. Nec tamen contraria sunt ueritas et solemnitas, ut ista mentiatur, illa uerum dicat. Quod enim semel factum in rebus ueritas indicat, hoc sepius celebrandum in cordibus piis solemnitas renouat. ueritas que facta sunt, sicut facta sunt aperit: solemnitas autem non ea faciendo, sed celebrando, nec preterita preterire permittit. Denique Pascha nostrum immolatus est Christus . Ille utique semel occisus, qui iam non moritur, mors ei ultra non dominabitur . Proinde secundum uocem ueritatis, semel Pascha dicimus factum, et ulterius non futurum: secundum autem uocem solemnitatis, omni anno dicimus Pascha uenturum. Sic intelligi arbitror quod in Psalmo scriptum est: Cogitatio hominis confitebitur tibi, et reliquie cogitationis diem solemnem celebrabunt tibi . Nisi enim quod de rebus temporaliter gestis dicitur cogitatio memorie commendaret, nullas post tempus reliquias inueniret. Ideo cogitatio hominis intuens ueritatem Domino confitetur: reliquie uero cogitationis que sunt in memoria, notis temporibus non cessant celebrare solemnia, ne ingrata cogitatio iudicetur. Ad hoc pertinet noctis huius tam preclara solemnitas, ubi uigilando tanquam resurrectionem Domini per cogitationis reliquias operemur, quam semel factam cogitando uerius confitemur. Quos ergo fecit doctos predicata ueritas, absit ut faciat irreligiosos deserta solemnitas. Hec istam noctem per totum mundum fecit illustrem. Hec demonstrat Christianorum agmina populorum, hec confundit tenebras Iudeorum, hec euertit idola Paganorum.



SERMO CCXXI [** 1Kb]  . In uigiliis Pasche, III  . Quod in Genesi dies a luce, nunc a nocte computentur.

Dicendum est cur tanta celebritate hodierna potissimum  nocte uigilemus. Quod die tertio resurrexerit a mortuis Dominus Christus, nullus ambigit christianus. Hac autem nocte hoc factum esse, sanctum Euangelium contestatur. Totum enim diem a precedente nocte computari non dubium est: non secundum dierum ordinem qui commemoratur in Genesi: quanquam et illic tenebre precesserunt. Nam tenebre erant super abyssum, cum dixit Deus, Fiat lux; et facta est lux. Sed quia ille tenebre nondum erant nox, nondum enim precesserat dies: diuisit quippe Deus inter lucem et tenebras, et prius lucem uocauit diem, deinde tenebras noctem; et facta luce usque ad alterum mane commemoratus est dies unus : manifestum est illos dies a luce cepisse, et transacta luce usque ad mane singulos terminatos. Sed posteaquam creatus homo a luce iustitie ad peccati tenebras declinauit, a quibus eum Christi gratia liberat, factum est ut nunc dies a noctibus computemus: quia non a luce ad tenebras, sed a tenebris ad lucem uenire conamur, et Domino adiuuante fieri speramus. Sicut et Apostolus dicit: Nox precessit, dies autem appropinquauit: abiiciamus itaque opera tenebrarum, et induamus nos arma lucis . Dies igitur Dominice passionis quo crucifixus est, iam transactam noctem propriam sequebatur; ideoque clausus et terminatus est usque ad Parasceuen, quam Iudei etiam Cenam puram uocant, ab eius noctis exordio incipientes sabbati obseruationem. Deinde sabbati dies a sua nocte incipiens, finitus est uespere incipientis noctis, que pertinet ad initium dominici diei: quoniam eum Dominus sue resurrectionis gloria consecrauit. Illius itaque noctis ad initium dominici diei pertinentis, nunc ista solemnitate memoriam celebramus: illam noctem agimus uigilando, qua Dominus resurrexit; et illam uitam, de qua paulo ante dicebamus, meditamur, ubi nec mors ulla, nec somnus est, quam in sua carne nobis inchoauit, quam sic excitauit a mortuis, ut iam non moriatur, et mors ei ultra non dominetur. Nam quando uenientes ad sepulcrum eius, a quibus diligentibus querebatur, diluculo corpus non inuenerunt, responsumque acceperunt ab Angelis, quod iam resurrexerat; manifestum est quod ea nocte resurrexit, cuius extremitas illud diluculum fuit. Deinde cui resurgenti paulo diutius uigilando concinimus, prestabit ut cum illo sine fine uiuendo regnemus. Sed et si forte his horis, quibus nos ducimus istam uigiliam, illius adhuc corpus in sepulcro erat, nondumque resurrexerat; nec sic uigilando sumus incongrui: quia ille dormiuit ut uigilemus, qui est mortuus ut uiueremus.



SERMO CCXXII [* 1Kb]  . In uigiliis Pasche, Iu  . uigilandum aduersus diabolum. Rectores mundi diabolus et angeli eius. In celestibus quibusnam habitant. Diabolus e cordibus piorum eiectus.

 Cum uos, dilectissimi, ad uigilandum et orandum ipsa solemnitas sancte huius noctis hortetur; etiam nostrum uobis tamen solemniter debetur alloquium, ut aduersus contrarias et inuidas potestates rectoresque tenebrarum, uelut contra nocturnas bestias, dominicum gregem etiam uox pastoralis exsuscitet. Non est enim nobis colluctatio aduersus carnem et sanguinem, sicut Apostolus dicit; id est, aduersus homines mortali corpore infirmos: sed aduersus principes et potestates, et rectores mundi tenebrarum harum, aduersus spiritualia nequitie in celestibus . Nec ideo sane diabolum et angelos eius, quos Apostolus his uerbis significat, mundi huius existimetis esse rectores, de quo scriptum est, Et mundus per eum factus est . Nam eos rectores mundi cum etiam ipse dixisset, ne quis mundum intelligeret, qui plerisque Scripturarum locis celi et terre nomine nuncupatur; continuo tanquam exponendo addidit, tenebrarum harum, hoc est, infidelium. Propter quod iam fidelibus dicit, Fuistis aliquando tenebre, nunc autem lux in Domino . Sunt ergo ista spiritualia nequitie in celestibus; non ubi sidera disposita effulgent, et sancti Angeli commorantur; sed in huius eris infimi caliginoso habitaculo, ubi et nebula conglobatur: et tamen scriptum est, Qui cooperit celum nubibus . Ubi et aues uolitant: et tamen dicuntur uolatilia celi . In his ergo celestibus, non in illa superiore tranquillitate celestium, habitant isti nequissimi spiritus, contra quos nobis colluctatio spiritualis indicitur: ut deuictis angelis malis, illo premio perfruamur, quo Angelis bonis incorrupta eternitate sociemur. Unde alio loco idem apostolus, cum significaret tenebrosum diaboli principatum: Secundum spiritum, inquit, mundi huius secundum principem potestatis eris huius, qui nunc operatur in filiis infidelitatis . Quod ergo est spiritus mundi huius, hoc sunt rectores mundi. Et sicut illic exposuit quid dixerit mundum, in filiis infidelitatis: sic etiam hic, cum addidit, tenebrarum harum. Et quod ibi ait, principem potestatis eris; hoc isto loco, in celestibus. Gratias itaque Domino Deo nostro, qui nos eruit de potestate tenebrarum, et transtulit in regnum Filii caritatis sue . Ab illis ergo tenebris euangelica luce distincti, et ab illis potestatibus sanguine pretioso redempti, uigilate et orate, ne intretis in tentationem . Nam quicumque habetis fidem que per dilectionem operatur , missus est princeps huius mundi foras a cordibus uestris : sed forinsecus tanquam leo rugiens circuit querens quem deuoret . Non ergo detis locum diabolo, quacumque ex parte penetrare uolenti: sed qui eum foras misit patiendo pro uobis, aduersus eum habitet intus in uobis. Cum uobis ille dominaretur, fuistis aliquando tenebre; nunc autem lux in Domino: sicut filii lucis ambulate. Aduersus tenebras earumque rectores in matre luce uigilate, et Patrem luminum de sinu matris lucis orate [1 1Kb] .



SERMO CCXXIII [* 1Kb]  . In uigiliis Pasche, u.


1. Dies, fideles baptizati. Hortatur ut bones imitentur, tolerent malos. In libro qui appellatur Genesis, Scriptura dicit: Et uidit Deus lucem quia bona est. Et diuisit Deus inter lucem et tenebras: et uocauit Deus lucem diem, et tenebras uocauit noctem . Si ergo Deus uocauit diem lucem, sine dubio illi quibus dicit apostolus Paulus, Fuistis aliquando tenebre, nunc autem lux in Domino , dies erant: quoniam ille qui iussit de tenebris lumen clarescere, illuminauit eos . Infantes isti  , quos cernitis exterius dealbatos, interiusque mundatos, qui candore uestium splendorem mentium prefigurant, cum peccatorum suorum nocte premerentur, tenebre fuerunt. Nunc autem quia mundati sunt lauacro indulgentie, quia irrigati fonte sapientie, quia perfusi luce iustitie: Hic est dies quem fecit Dominus, exsultemus et letemur in eo . Audiat nos dies Domini, audiat nos dies factus a Domino: audiat, et obaudiat; ut exsultemus et letemur in eo. Quoniam, sicut ait Apostolus, hoc est gaudium et corona nostra, si uos statis in Domino . Audite ergo nos, o nouelli filii caste matris: imo audite nos, filii uirginis matris. Quoniam fuistis aliquando tenebre, nunc autem lux in Domino: ut filii lucis ambulate, filiis lucis adherete; atque ut hoc ipsum planius dicam, bonis fidelibus adherete. Sunt enim, quod peius est, fideles mali. Sunt fideles qui uocantur, et non sunt. Sunt fideles, in quibus sacramenta Christi patiantur iniuriam: qui sic uiuunt, ut et ipsi pereant, et alteros perdant. Pereunt quippe ipsi, male uiuendo: perdunt uero alios, male uiuendi exempla prebendo. uos ergo, dilectissimi, nolite talibus iungi. Bonos querite, bonis adherete: boni estote.

2. Bonorum et malorum permixtio in Ecclesia. Neque miremini multitudinem christianorum malorum, qui ecclesiam implent, qui ad altare communicant, qui episcopum, uel presbyterum de bonis moribus disputantem magnis uocibus laudant: per quos impletur quod congregator noster predixit in Psalmo, Annuntiaui, et locutus sum, multiplicati sunt super numerum . In Ecclesia huius temporis possunt esse nobiscum: in illa uero, que post resurrectionem futura est, congregatione sanctorum esse non poterunt. Ecclesia enim huius temporis aree comparatur, habens mixta grana cum paleis, habens permixtos bonis malos; habitura post iudicium sine ullis malis omnes bonos. Hec area continet messem ab Apostolis seminatam, a sequentibus usque in presens tempus bonis doctoribus irrigatam, non parum etiam inimicorum persecutione contritam; sed quod solum restat, nondum superna uentilatione purgatam. ueniet autem ille de quo reddidistis in Symbolo, Inde uenturus est iudicare uiuos et mortuos: et, sicut Euangelium loquitur, habebit uentilabrum in manu sua, et expurgabit  aream suam; et congregabit triticum suum in horreum, paleas autem comburet igni inexstinguibili . Quod dico audiant et antiqui fideles. Qui granum est, cum tremore gaudeat, et permaneat, et ab area non recedat. Non se iudicio suo uelut a palea conetur exuere: quoniam si se uoluerit modo a palea separare, non poterit in area permanere. Et cum uenerit ille qui sine errore discernit, quod in area non inuenerit, ad horreum non leuabit. Incassum se de spica tunc grana iactabunt, quecumque nunc ab area recesserunt. Implebitur illud horreum, atque claudetur. Quidquid extra remanserit, flamma uastabit. Qui ergo bonus est, karissimi, toleret malum: qui malus est, imitetur bonum. In hac quippe area possunt in paleas grana deficere; possunt rursus grana de paleis consuscitari. Quotidie fiunt ista, fratres mei: plena est uita hec suppliciis atque solatiis. Quotidie qui uidebantur boni, labuntur et pereunt: et rursus qui uidebantur mali, conuertuntur et uiuunt. Non uult enim Deus mortem impii, tantum ut reuertatur et uiuat . Audite me, grana; audite me, qui estis quod esse desidero: audite me, grana. Nolite contristari de permixtione palearum: non erunt uobiscum in eternum. Quantum est hoc quod premit palea? Deo gratias, quia leuis est. Nos tantum grana simus, et quantacumque fuerit, non grauabit. Fidelis est enim Deus, qui non permittet nos tentari supra id quod possumus; sed faciet cum tentatione etiam exitum, ut sustinere possimus . Audiant nos et palee; ubicumque sunt, audiant. Nolo hic sint: alloquamur eas tamen, ne forte sint. Ergo audite me, palee: quamuis, si auditis, palee non eritis. Audite ergo. Prosit uobis Dei patientia. Granorum coniunctio, commonitio, grana uos faciat. Non uobis desunt imbres uerborum Dei: non sit sterilis in uobis ager Dei. Ergo reuirescite, granascite, maturascite. Qui enim uos seminauit, spicas uult inuenire, non spinas.



SERMO CCXXIu [* 1Kb]  . In die Pasche, I. Ad populum et ad Infantes, seu eo die baptizatos.



CAPUT PRIMUM.

1. Gratia baptizatis collata. Bonos imitentur, non malos. Hodierno die qui baptizati sunt, et renati sunt in Christo Iesu, alloquamur eos, et uos in eis, et ipsos in uobis. Ecce facti estis membra Christi. Si cogitetis quid facti estis, omnia ossa uestra dicent [1 2Kb] : Domine, quis similis tibi ? Non enim digne cogitari potest illa dignatio Dei, et deficit omnis sermo sensusque humanus, uenisse uobis gratuitam gratiam nullis meritis precedentibus. Ideo et gratia dicitur, quia gratis datur. Quam gratiam? Ut sitis membra Christi, filii Dei, ut sitis fratres Unici. Si ille Unicus, unde uos fratres, nisi quia ille Unicus natura, uos gratia fratres facti? Quia ergo membra Christi facti estis, admoneo uos: timeo uobis, non tantum a Paganis, non tantum a Iudeis, non tantum ab hereticis, quantum a malis catholicis. Eligite uobis in populo Dei quos imitemini. Nam si turbam imitari uolueritis, inter paucos angustam uiam ambulantes non eritis. Abstinete uos a fornicatione, a rapinis, a fraudibus, a periuriis, ab illicitis rebus, a iurgiis: ebrietas repellatur a uobis: adulterium sic timete quomodo mortem; mortem, non que animam soluit a corpore, sed ubi anima semper ardebit cum corpore.



CAPUT II.

2. Carnis peccata diabolus leuia facit, cum sint grauia et mortifera. Fratres mei, filii mei, filie mee, sorores mee, scio agere diabolum partes suas, nec quiescere loqui in cordibus eorum quos obligatos suis uinculis tenet: scio fornicatoribus, adulteris qui contenti non sunt coniuge sua, dicere diabolum in cordibus eorum, Non sunt magna carnis peccata. Contra hanc diaboli susurrationem debemus habere Christi incarnationem. Hoc est unde Christianos decipit inimicus per carnis illecebras, cum eis facit leue quod graue est, lene quod asperum, dulce quod amarum est. Sed quid prodest quia satanas facit leue, quod Christus ostendit graue? Numquid nouum aliquid facit diabolus dicere Christianis fidelibus: Nihil graue est quod facis? In carne tua peccas: numquid in spiritu? Facile deletur carnis peccatum, facile a Deo uenia datur? Quid magnum facit? Artificium suum facit, quod in paradiso dixit; Manducate, et eritis sicut dii: nequaquam moriemini. Deus dixerat: Qua die manducaueritis, morte moriemini . uenit inimicus, et ait: Non moriemini, sed aperientur oculi uestri, et eritis sicut dii. Dimissa est iussio Dei [1 1Kb] , et audita est persuasio diaboli. Tunc inuenta est uera iussio Dei, et falsa deceptio diaboli. Numquid profuit, obsecro uos, quia dixit mulier, Serpens seduxit me? Numquid ualuit excusatio? Si ualuit excusatio, quare secuta est damnatio ?



CAPUT III.

3. Incontinentes corripiuntur et excommunicantur. Meretrix est quecumque concubina preter uxorem. Ideo uobis dico, fratres mei, filii mei, qui habetis uxores, ut nichil aliud noueritis; et qui non habetis, et ducere uultis, integros uos ad eas seruate, sicut integras uultis eas inuenire. uos qui continentiam Deo uouistis, nolite retro respicere. Ecce dico uobis, ecce clamo uobis, ego me absoluo: erogatorem me Deus posuit, non exactorem. Et tamen ubi possumus, ubi datur locus, ubi conceditur, ubi scimus, corripimus, obiurgamus, anathematizamus, excommunicamus: et tamen non corrigimus.  Quare? Quia neque qui plantat est aliquid, neque qui rigat; sed qui incrementum dat Deus . Modo quia loquor, quia moneo, quid opus est, nisi exaudiat me Deus pro uobis, et agat aliquid in uobis, hoc est, in cordibus uestris? Breuiter dico, et uobis commendo, et fideles terreo, et uos edifico. Membra Christi estis: nolite me, sed Apostolum audire: Tollens, inquit, membra Christi, faciam membra meretricis ? Sed dicit nescio quis: Meretrix non est quam habeo, concubina mea est. O sancte episcope, meretricem fecisti concubinam meam! Numquid ego dixi? Apostolus clamat, et ego incurri calumniam. Ego te uolo esse sanum: in me quare furis sicut insanus? Habes uxorem, qui hoc dicis? Habeo, inquis. Bene: uelis nolis, illa que preter uxorem tecum dormit, iam dixi, meretrix est. Ecce uade, et dic ei quia iniuriam tibi fecit episcopus. Habes uxorem tuam legitimam, et alia tecum dormit: quecumque est illa, iam dixi, meretrix est. Sed seruat tibi uxor tua fidem, nec nouit alium nisi te solum, et non disponit se nosse alterum. Cum sit ergo illa casta, tu quare fornicaris? Si illa te unum, tu quare duas? Sed dicis: Ancilla mea concubina mea est, numquid ad uxorem alienam uado? numquid ad meretricem publicam uado? An non licet mihi in domo mea facere quod uolo? Dico tibi, non licet. In gehennam uadunt, qui hoc faciunt, in sempiterno igne ardebunt.



CAPUT Iu.

4. Morum correctio non differenda. uel hic liceat mihi loqui, et dicere. Corrigant se qui tales sunt, dum uiuunt; ne postea uelint, et non possint: quia subito uenit mors, et non est qui corrigatur, sed qui in ignem mittatur. Et quando ueniat ipsa nouissima hora, nescitur, et dicitur, Corrigo. Quando corrigis, quando mutaris? Cras, inquis. Ecce quoties dicis, Cras, cras; factus es coruus. Ecce dico tibi, cum facis uocem coruinam, occurrit tibi ruina. Nam ille coruus, cuius uocem imitaris, exiit de arca, et non rediit . Tu autem, frater, redi in Ecclesiam, quam tunc illa arca significabat. Sed uos me audite, o baptizati; audite me, uos per sanguinem Christi renati: obsecro uos per nomen quod super uos inuocatum est, per illud altare ad quod accessistis [1 1Kb] , per Sacramenta que accepistis, per iudicium futurum uiuorum et mortuorum; obsecro uos, obstringo uos per nomen Christi, ut non imitemini eos quos tales esse cognoscitis; sed illius sacramentum maneat in uobis, qui de ligno descendere noluit, sed uoluit de sepulcro resurgere.



SERMO CCXXu [* 1Kb]  . In die Pasche, II  . Ad Infantes.



CAPUT PRIMUM.

1. Christus quid erat ante incarnationem.  Commendat nobis diuine circa nos altitudinem gratie Filius Dei sine tempore natus ex Patre. Quid enim erat antequam esset in homine? Putate uos quesisse atque dixisse. Putamus enim, fratres mei, antequam Christus de Maria uirgine nasceretur, erat, an non erat? Putate nos querere, unde non licet dubitare. His itaque cogitationibus ipse Dominus respondit, quando ei dictum est: Quinquaginta annos nondum habes, et Abraham uidisti? Respondit enim, et dixit: Amen, amen dico uobis, antequam Abraham fieret, ego sum . Ergo erat, sed homo nondum erat. Ne forte aliquis dicat, Angelus erat; sanctum Euangelium dixit uobis quia Christus erat. Et queritis quid erat? In principio erat uerbum, et uerbum erat apud Deum. Ecce quod erat, In principio erat uerbum. Non est in principio factum uerbum, sed erat uerbum. De isto autem mundo audi quid dicit Scriptura: In principio fecit Deus celum et terram . Queritis per quod fecit? In principio erat uerbum, per quod fieret celum et terra. Non est factum, sed erat uerbum. Iam restat querere quale uerbum: quia uerba dicuntur et nostra. Nostra quidem uerba cogitatione concipiuntur, uoce pariuntur; et tamen cogitata et prolata transeunt. Illud autem quid? Et uerbum erat apud Deum. Dic ubi erat, dic quid erat. Iam dixi. Sanctum Euangelium dixit tibi: In principio erat uerbum. Dic ubi erat, dic quid erat. Et uerbum erat apud Deum. Sed ego quesiui quale uerbum. uultis audire quid erat? Et Deus erat uerbum. O uerbum! quale uerbum? Quis explicet uerbum: Et Deus erat uerbum. Sed forte factum a Deo? Absit. Audi quid dicit sanctum Euangelium: Omnia per ipsum facta sunt . Quid est, Omnia? Quidquid factum est a Deo, per ipsum factum est. Et quomodo ipse factus est, qui omnia fecit? Numquid ipse se fecit? Postremo si ipse se fecit, qui se faceret erat. Si ergo erat qui se faceret, nunquam non erat [1 1Kb] .



CAPUT II.

2. Incarnatio Christi opus est totius Trinitatis. uirginitatis propositum in Maria. Quomodo in uirgine tale uerbum? Omnia per ipsum facta sunt. Quid est, Omnia? Quidquid factum est a Deo, per ipsum factum est. Noli, frater, ab isto tanto opere separare Spiritum sanctum. A quo tanto opere? Non paruum opus, magnum opus sunt Angeli: carnem Christi sedentem ad dexteram Patris adorant Angeli. Tale ergo opus operatus est maxime Spiritus sanctus. In isto opere cognominatus est, quando sancte uirgini per angelum futurus nuntiatus est filius. Illa quia proposuerat uirginitatem, et erat maritus eius, non ablator, sed custos pudoris: imo non custos, quia Deus custodiebat; sed testis pudoris uirginalis fuit maritus, ne de adulterio grauida putaretur: quando ei nuntiauit angelus, ait, Quomodo fiet istud, quoniam  uirum non cognosco? Si cognoscere disponeret, non miraretur. Illa admiratio, propositi est testificatio, Quomodo fiet istud, quoniam uirum non cognosco? Quomodo fiet? Et angelus ad eam: Spiritus sanctus superueniet in te. Ecce quomodo fiet quod queris: Et uirtus Altissimi obumbrabit tibi. Ideoque quod nascetur ex te Sanctum, uocabitur Filius Dei  Et bene dixit, Obumbrabit tibi: ne tua uirginitas estum libidinis sentiat. Et cum pregnans esset, dictum est de illa, Inuenta est Maria habens de Spiritu sancto in utero . Operatus est ergo Spiritus sanctus carnem Christi. Operatus est et ipse unigenitus Filius Dei carnem suam. Unde probamus? Quia inde ait Scriptura: Sapientia edificauit sibi domum .

3. Incarnatione quomodo uerbum non recessit a Patre. Ergo animaduertite. Tantus Deus, Deus apud Deum, uerbum Dei per quod facta sunt omnia, quomodo in utero includitur? Primum ut ibi esset uerbum, deseruit celum? Ut esset in utero uirginis uerbum, deseruit celum? Et unde Angeli uiuerent, si uerbum deseruit celum? Sed ut panem Angelorum manducaret homo, Dominus Angelorum factus est homo. Adhuc cogitatio humana erret per nebulas suas, deficiat, querat, dicat, ut inueniat, quomodo uerbum Dei in utero uirginis, per quod facta sunt omnia, Angelos non deseruit, Patrem non deseruit. Quomodo in illo utero includi potuit? Esse potuit, includi non potuit. Quomodo, inquit, esse potuit tantus in loco tantillo? Ergo cepit uterus, quod non capit mundus. Nec minoratus est, ut esset in utero. In utero erat, et tantus erat. Quantus erat? Dic quantus erat, dic quod erat.



CAPUT III.

Et uerbum erat apud Deum. Dic quod erat. Et Deus erat uerbum. Et ego scio, inquam, qui tecum loquor; nec ego comprehendo: sed cogitatio facit nos extendi, extensio dilatat nos, dilatatio nos capaces facit. Nec facti capaces totum comprehendere poterimus: sed uerbo meo uobiscum ago. Ecce quod dico, quod dicturus sum, hoc audite, hoc comprehendite uerbum meum, hoc est uerbum humanum. Si autem nec hoc comprehendere poteritis, uidete ab illo quam longe sitis. Certe miramur quomodo Christus carnem accepit, de uirgine natus est, et a Patre non recessit: ecce ego qui uobiscum loquor, antequam ad uos uenirem, cogitaui ante quod uobis dicerem. Quando cogitaui quod uobis dicerem, iam in corde meo uerbum erat. Non enim uobis dicerem, nisi ante cogitarem. Inueni te Latinum, latinum tibi proferendum est uerbum. Si autem Grecus esses, grece tibi loqui deberem, et proferre ad te uerbum grecum. Illud uerbum in corde nec latinum est, nec grecum: prorsus antecedit linguas istas quod est in corde meo. Quero illi sonum, quero quasi uehiculum; quero unde perueniat ad te, quando non recedit a me. Ecce audistis quod est in corde meo, iam est et in uestro. In meo est et in uestro est: et uos habere cepistis, et ego non perdidi. Sicut uerbum meum assumpsit sonum, per quem audiretur: sic uerbum Dei assumpsit carnem,  per quam uideretur. Quantum potui, dixi. Et quid dixi? Quoniam quis dixi? Homo loqui uolui de Deo [1 1Kb] . Tantus est, talis est, ut nec eum loqui possimus, nec eum tacere debeamus.



CAPUT Iu.

4. Ab ebrietate caueri debet. Ebrietas sancta. Gratias tibi ago, Domine, quia quod dico, uel dicere uolui, tu scis: tamen de micis mense tue paui conseruos meos; pasce et tu ac nutri interius quos regenerasti. Ecce multitudo ista quid fuit? Tenebre: nunc autem lux in Domino. Talibus enim Apostolus dicit: Fuistis aliquando tenebre, nunc autem lux in Domino . O uos qui baptizati estis, fuistis aliquando tenebre, nunc autem lux in Domino. Si lux, utique dies: uocauit enim Deus lucem diem . Fuistis tenebre, fecit uos lucem, fecit uos diem: de uobis cantauimus, Hic est aies quem fecit Dominus, exsultemus et iucundemur in eo . Fugite tenebras. Ebrietas ad tenebras pertinet. Nolite discedere sobrii, et redire ebrii: et post meridiem uidebimus uos. Spiritus sanctus habitare cepit, non migret: nolite illum excludere de cordibus uestris. Bonus hospes, inanes inuenit, implet uos: esurientes inuenit, pascit uos: postremo sitientes inuenit, inebriat uos. Ipse uos inebriet: Apostolus enim ait, Nolite inebriari uino, in quo est omnis luxuria. Et quasi uolens nos docere unde inebriari debeamus: Sed implemini, inquit, Spiritu sancto; cantantes uobismet ipsis, hymnis, et psalmis, et canticis spiritualibus, cantantes in cordibus uestris Domino . Qui letatur in Domino, et cantat laudes Domino magna exsultatione, nonne ebrio similis est? Probo istam ebrietatem: Quoniam apud te, Deus, fons uite est, et torrente uoluptatis tue potabis eos. Unde? Quia apud te, Deus, fons uite est, et in lumine tuo uidebimus lumen . Spiritus Dei et potus et lux est. Si inuenires fontem in tenebris, lucernam accenderes, ut peruenires ad eum. Noli accendere lucernam ad lucis fontem: ipse tibi lucet, et ad se te ducet. Cum ueneris ad bibere, accede et illuminare. Accedite ad eum, et illuminamini : nolite recedere, ne contenebremini. Domine Deus, uoca, et accedatur ad te: firma, ne recedatur. Fac filios tuos nouos, de paruulis senes, sed non de senibus mortuos [2 1Kb] . In ista enim sapientia senescere licet, mori non licet.



SERMO CCXXuI [* 1Kb]  . In die Pasche, III. Ad populum et ad Infantes.

Sic audistis predicari Dominum Christum, quia in principio erat uerbum, et uerbum erat apud Deum, et Deus erat uerbum . Ipse est enim Dominus Christus, qui si non se humiliaret, sed semper sic  manere uoluisset, homo perisset. Agnoscimus uerbum Deum apud Deum, agnoscimus Patri equalem unigenitium Filium, agnoscimus lumen de lumine, diem ex die. Ipse est dies, qui fecit diem: a die non factus, sed genitus. Si ergo dies de die, non factus, sed genitus est; quis est dies quem fecit Dominus? Quare dies? Quia lux est. Et uocauit Deus lucem diem. Queramus quem diem fecit Dominus, ut exsultemus et iucundemur in eo. In prima conditione mundi legitur quia tenebre erant super abyssum, et Spiritus Dei ferebatur super aquam. Et dixit Deus, Fiat lux; et facta est lux. Et diuisit Deus inter lucem et tenebras; et lucem uocauit diem, et tenebras uocauit noctem . Ecce dies quem fecit Dominus. Sed numquid ipse est, in quo exsultare et iucundari debemus? Est alius dies quem fecit Dominus, quem magis debemus agnoscere, et in eo iucundari et exsultare. Quoniam dictum est fidelibus in Christum credentibus, uos estis lux mundi . Si lux, utique dies: quia lucem uocauit diem. Ferebatur ergo etiam hic hesterno die Dei Spiritus super aquam, et tenebre erant super abyssum, quando isti Infantes adhuc sua peccata portabant. Quando ergo illis per Spiritum Dei peccata dimissa sunt, tunc dixit Deus, Fiat lux; et facta est lux. Ecce dies quem fecit Dominus, exsultemus et iucundemur in eo . Alloquamur istum diem apostolicis uerbis. O dies quem fecit Dominus, fuistis aliquando tenebre: nunc autem lux in Domino. Fuistis, inquit, aliquando tenebre. Fuistis, aut non? Recolite facta uestra, si non fuistis. Respicite conscientias uestras, quibus renuntiastis. Quia ergo fuistis aliquando tenebre, nunc autem lux, non in uobis, sed in Domino; sicut filii lucis ambulate . Satis sint uobis pauca ista, quoniam et post laboraturi sumus, et de Sacramentis altaris hodie Infantibus disputandum est.



SERMO CCXXuII [* 1Kb]  . In die Pasche, Iu. Ad Infantes, de Sacramentis.

Memor sum promissionis mee. Promiseram enim uobis, qui baptizati estis, sermonem quo exponerem mense Dominice Sacramentum, quod modo etiam uidetis, et cuius nocte preterita participes facti estis. Debetis scire quid accepistis, quid accepturi estis, quid quotidie accipere debeatis. Panis ille quem uidetis in altari, sanctificatus per uerbum Dei, corpus est Christi. Calix ille, imo quod habet calix, sanctificatum per uerbum Dei, sanguis est Christi. Per ista uoluit Dominus Christus commendare corpus et sanguinem suum, quem pro nobis fudit in remissionem peccatorum. Si bene accepistis, uos estis quod accepistis [1 1Kb] . Apostolus enim dicit: Unus panis, unum corpus,  multi sumus . Sic exposuit sacramentum mense Dominice: Unus panis, unum corpus, multi sumus. Commendatur uobis in isto pane quomodo unitatem amare debeatis. Numquid enim panis ille de uno grano factus est? Nonne multa erant tritici grana? Sed antequam ad panem uenirent, separata erant: per aquam coniuncta sunt, et post quamdam contritionem. Nisi enim molatur triticum, et per aquam conspergatur, ad istam formam minime uenit, que panis uocatur. Sic et uos ante ieiunii humiliatione et exorcismi sacramento quasi molebamini [1 1Kb] . Accessit Baptismum et aqua; quasi conspersi estis, ut ad formam panis ueniretis. Sed nondum est panis sine igne. Quid ergo significat ignis? Hoc est Chrisma. Oleum etenim ignis nostri [2 1Kb] , Spiritus sancti est sacramentum. In Actibus Apostolorum aduertite, quando legitur. Modo incipit liber ipse legi: hodie cepit liber qui uocatur Actuum Apostolorum  . Qui uult proficere, habet unde. Quando conuenitis ad ecclesiam, tollite fabulas uanas: intenti estote ad Scripturas. Codices uestri nos sumus. Attendite ergo, et uidete, quia uenturus est Pentecoste Spiritus sanctus. Et sic ueniet: in linguis igneis se ostendit. Inspirat enim caritatem, qua ardeamus in Deum, et contemnamus mundum, et fenum nostrum exuratur, et cor quasi aurum purgetur. Accedit ergo Spiritus sanctus, post aquam ignis: et efficimini panis, quod est corpus Christi. Et ideo unitas quodam modo [3 1Kb] significatur. Tenetis sacramenta ordine suo. Primo post orationem, admonemini sursum habere cor. Hoc decet membra Christi. Si enim membra Christi facti estis, caput uestrum ubi est? Membra habent caput. Si caput non precessisset, membra non sequerentur. Quo iuit caput uestrum? Quid reddidistis in Symbolo? Tertia die resurrexit a mortuis, ascendit in celum, sedet ad dexteram Patris. Ergo in celo est caput nostrum. Ideo cum dicitur, Sursum cor; respondetis. Habemus ad Dominum. Et ne hoc ipsum quod cor habetis sursum ad Dominum, tribuatis uiribus uestris, meritis uestris, laboribus uestris, quia Dei donum est sursum habere cor; ideo sequitur episcopus, uel presbyter qui offert, et dicit, cum responderit populus [4 1Kb] , Habemus ad Dominum sursum cor: Gratias agamus Domino Deo nostro, quia sursum cor habemus [5 1Kb] . Gratias agamus, quia nisi donaret, in terra cor haberemus. Et uos attestamini, Dignum et iustum est dicentes, ut ei gratias agamus qui nos fecit sursum  ad nostrum caput habere cor. Deinde post sanctificationem sacrificii Dei [1 1Kb] , quia nos ipsos uoluit esse sacrificium suum, quod demonstratum est, ubi impositum est primum illud, sacrificium Dei et nos, id est signum rei quod sumus: ecce ubi est peracta sanctificatio dicimus orationem dominicam, quam accepistis et reddidistis. Post ipsam dicitur, Pax uobiscum: et osculantur se Christiani in osculo sancto. Pacis signum est: sicut ostendunt labia, fiat in conscientia. Id est, quomodo labia tua ad labia fratris tui accedunt, sic cor tuum a corde eius non recedat. Magna ergo sacramenta, et ualde magna. uultis nosse quomodo commendentur? Ait Apostolus: Qui manducat corpus Christi, aut bibit calicem Domini indigne, reus erit corporis et sanguinis Domini . Quid est indigne accipere? Irridenter accipere, contemptibiliter accipere. Non tibi uideatur uile, quia uides. Quod uides, transit: sed quod significatur inuisibile, non transit; sed permanet. Ecce accipitur, comeditur, consumitur: numquid corpus Christi consumitur? numquid Ecclesia Christi consumitur? numquid membra Christi consumuntur? Absit. Hic mundantur: ibi coronantur. Manebit ergo quod significatur eternaliter [2 1Kb] , quanquam transire uideatur. Sic ergo accipite, ut uos cogitetis, ut unitatem in corde habeatis, sursum cor semper figatis. Spes uestra non sit in terra, sed in celo: fides uestra firma sit in Deum, acceptabilis sit Deo. Quia quod modo hic non uidetis, et creditis; uisuri estis illic, ubi sine fine gaudebitis.



SERMO CCXXuIII [* 1Kb]  . In die Pasche, u. Ad populum et ad Infantes.

1. Dies Sacramentis Infantium deputati. Infantibus exempla probitatis prebeant alii fideles. Post laborem noctis preterite, quoniam etsi spiritus promptus est, caro tamen infirma, diu uos tenere sermone non debeo, et tamen sermonem uobis debeo. Dies istos, quibus post passionem Domini nostri Deo cantamus Alleluia, festos habemus in letitia usque ad Pentecosten, quando missus est de celo promissus Spiritus sanctus. Ex his diebus, septem uel octo qui nunc aguntur, Sacramentis Infantium deputantur. Qui paulo ante uocabantur Competentes, modo uocantur Infantes. Competentes dicebantur, quoniam materna uiscera, ut nascerentur, petendo pulsabant: Infantes dicuntur, quia modo nati sunt Christo, qui prius nati fuerant seculo. In illis est nouata, que in uobis debet esse firmata [3 1Kb] : et qui iam fideles estis, non eis exempla, quibus pereant, sed quibus proficiant prebeatis. Intendunt enim uos modo nati, quomodo uiuatis olim nati. Hoc faciunt qui etiam secundum  Adam nascuntur: prius paruuli sunt; post mores maiorum cum sentire ceperint, quid imitentur attendunt. Et quoniam quo duxerit maior, sequitur minor; optandum est ut bona uia maior eat, ne sequendo maior et minor pereant. Itaque uos, fratres, qui iam quodam modo per etatem regenerationis parentes estis, alloquor uos, ac exhortor, ut ita uiuatis, ut cum eis qui uos imitantur, gaudeatis, non pereatis. Attendit modo natus nescio quem fidelem ebriosum; timeo ne dicat sibi: Quare ille fidelis est, et tantum bibit? Attendit nescio quem feneratorem, tristem datorem, truculentum exactorem, et dicit sibi: Faciam et ego, Respondetur ei: Iam fidelis es, noli facere; baptizatus es, renatus es, mutata est spes, mutentur mores. Et ille; Quare ille et ille fideles sunt? Nolo dicere alia; quis enim commemoret omnia? Ideo, fratres mei, quando male uiuitis, qui iam fideles estis, et de uobis et de istis malam rationem Deo reddetis.

2. Infantes hortatur ut imitentur bonos. Iam ipsos alloquor, ut grana sint in area, ut paleam que uento circumfertur, non sequantur, cum qua pereant; sed maneant pondere caritatis, ut perueniant ad regnum immortalitatis. uos ergo, fratres, uos filii, uos nouella germina matris Ecclesie, obsecro uos per quod accepistis, ut attendatis in eum qui uos uocauit, qui dilexit uos, qui perditos quesiuit uos, qui inuentos illuminauit uos, ut non sectemini uias perditorum, in quibus errat nomen fidelium: non enim queritur quid uocentur, sed utrum nomini suo consonent. Si natus est, ubi est noua uita? Si fidelis est, ubi est fides? Audio nomen, agnoscam et rem. Eligite uobis quos imitemini, Deum timentes, ecclesiam Dei cum timore intrantes, uerbum Dei diligenter audientes, memoria retinentes, cogitatione ruminantes, factis implentes; ipsos eligite quos imitemini. Non dicat cor uestrum: Et ubi inueniemus tales? Estote tales, et inuenietis tales. Omnis res similis ad similem coheret: si perditus uixeris, non se tibi iunget nisi perditus. Incipe bene uiuere, et uidebis quanti socii te circumdent, de quanta fraternitate gratuleris. Postremo, non inuenis quod imiteris? Esto quod alius imitetur.

3. Sermo debitus Infantibus, de Sacramento altaris. Sermonem ad altare Dei debemus hodie Infantibus de Sacramento altaris. Tractauimus ad eos de sacramento Symboli, quod credere debeant: tractauimus de sacramento orationis dominice, quomodo petant; et de sacramento fontis et Baptismi. Omnia hec et disputata audierunt, et tradita perceperunt: de Sacramento autem altaris sacri, quod hodie uiderunt, nichil adhuc audierunt; hodie illis de hac re sermo debetur. Propterea hic sermo breuis esse debet, et propter laborem nostrum, et propter edificationem illorum.



SERMO CCXXIX [* 1Kb]  . De Sacramentis fidelium, feria II Pasche  .



FRAGMENTUM.

Quia passus est pro nobis, commendauit nobis in isto Sacramento corpus et sanguinem suum; quod etiam fecit et nos ipsos. Nam et nos corpus ipsius facti sumus, et per misericordiam ipsius quod accipimus, nos sumus. Recordamini, et uos non fuistis, et creati estis. Ad aream dominicam comportati estis: laboribus boum, id est annuntiantium Euangelium, triturati estis. Quando Catechumeni differebamini, in horreo seruabamini. Nomina uestra dedistis; cepistis moli ieiuniis et exorcismis. Postea ad aquam uenistis, et conspersi estis, et unum facti estis: accedente feruore Spiritus sancti cocti estis; et panis dominicus facti estis. Ecce quod accepistis. Quomodo ergo unum uidetis esse quod factum est, sic unum estote uos, diligendo uos, tenendo unam fidem, unam spem, indiuiduam caritatem. Heretici quando hoc accipiunt, testimonium contra se accipiunt: quia illi querunt diuisionem, cum panis iste indicet unitatem. Sic et uinum in multis racemis fuit, et modo in unum est [1 1Kb] . Unum est in suauitate calicis, post pressuram torcularis. Et uos post illa ieiunia, post labores, post humilitatem et contritionem, iam in nomine Christi tanquam ad calicem Domini uenistis: et ibi uos estis in mensa, et ibi uos estis in calice. Nobiscum uos estis. Simul enim hoc sumimus, simul bibimus: quia simul uiuimus.



SERMO CCXXX [** 1Kb]  . In diebus Paschalibus, I. De uersu Psalmi CXuII, 24, Hic est dies quem fecit Dominus.

Sicut Domino nostro cantauimus, ita illo adiuuante faciamus. Omnis enim dies a Domino factus est: non tamen sine causa de aliquo precipue scriptum est, Hic est dies quem fecit Dominus. Legimus cum Deus conderet celum et terram, quia dixit, Fiat lux; et facta est lux. Et uocauit Deus lucem, diem; et tenebras, noctem . Sed est alius dies certus nobis et precipue commendandus, de quo dicit Apostolus: Sicut in die honeste ambulemus. Dies iste uulgaris quotidianus, oriente sole et occidente perficitur. Est alius dies, quo fulget uerbum Dei in cordibus fidelium, et pellit tenebras, non oculorum, sed morum malorum. Ipsum ergo agnoscamus, in ipso gaudeamus. Audiamus Apostolum dicentem, »Filii enim lucis sumus, et filii diei: non  sumus noctis, neque tenebrarum . Sicut in die honeste ambulemus: non in comessationibus et ebrietatibus, non in cubilibus et impudicitiis, non in contentione et emulatione; sed induite Dominum Iesum Christum, et carnis prouidentiam ne feceritis in concupiscentiis« . Hoc si facitis, toto corde cantatis, Hic est dies quem fecit Dominus. Quod enim cantatis, uos estis, si bene uiuatis. Quam multi per hos dies inebriantur? Quam multi per hos dies, parum est quia inebriantur, insuper etiam turpiter crudeliterque rixantur? Tales non cantant, Hic est dies quem fecit Dominus. Respondet eis Dominus: Tenebre estis; non ego feci uos. Si uultis esse dies quem fecit Dominus, bene uiuite; et habebitis [1 1Kb] lucem ueritatis, que nunquam occasum faciet in cordibus uestris.



SERMO CCXXXI [* 1Kb]  . In diebus Paschalibus [2 1Kb] , II. De resurrectione Christi secundum Marcum.



CAPUT PRIMUM.

1. Discipuli non credentes merito obiurgati. Resurrectio Domini nostri Iesu Christi ex more legitur his diebus ex omnibus libris sancti Euangelii. In hac lectione animaduertimus, quomodo ipse discipulos suos prima membra sua, herentes lateri suo obiurgauit Dominus iehsu: quia quem dolebant occisum fuisse, non credebant uiuum esse . Patres fidei, nondum fideles: magistri, ut crederet totus orbis terrarum quod predicaturi fuerant, et propter quod fuerant morituri, nondum credebant. Quem uiderant mortuos suscitasse, non credebant resurrexisse. Merito ergo obiurgabantur: ostendebantur sibi, ut innotescerent sibi qui essent per se ipsos, qui futuri essent per illum. Sic etiam Petrus demonstratus est sibi; quando Domini imminente passione presumpsit, et ueniente ipsa passione titubauit. uidit se in se, doluit se in se, fleuit se in se: conuersus est ad eum qui fecerat se . Ecce isti adhuc non credebant, cum iam uiderent. Qualis illius dignatio, qui nobis dedit credere quod non uidemus? Nos credimus eorum uerbis, illi non credebant oculis suis.



CAPUT II.

2. Sacramentum passionis et resurrectionis Christi quodnam sit. Mortis parens peccatum. Resurrectio autem Domini nostri Iesu Christi noua uita est credentium in Iesum, et hoc est sacramentum passionis et resurrectionis eius, quod ualde nosse et agere debetis. Non enim sine causa uita uenit ad mortem. Non sine causa fons uite unde bibitur ut uiuatur, bibit hunc calicem qui ei non debebatur. Non enim Christo debebatur mori. Unde uenerit mors, originem ipsius queramus. Pater mortis peccatum est. Si enim nunquam peccaretur, nemo moreretur. Legem Dei, hoc est, preceptum Dei  cum conditione homo primus accepit; ut si seruaret, uiueret; si corrumperet, moreretur. Non se se credendo moriturum, fecit unde moreretur; et inuenit uerum fuisse quod dixerat qui legem dederat. Inde mors, inde mortalis, inde labor, inde miseria, inde etiam post mortem primam mors secunda, id est, post mortem temporalem mors sempiterna. Huic ergo traditioni [1 1Kb] mortis, his legibus inferni obstrictus nascitur omnis homo: sed preter illum hominem, qui homo factus est, ne periret homo [2 1Kb] . Non enim legibus mortis uenit obstrictus: ideo dicitur in Psalmo, Inter mortuos liber . Quem sine concupiscentia uirgo concepit quem et uirgo peperit, et uirgo permansit. Qui uixit sine culpa, qui non est mortuus propter culpam: communicans nobiscum penam, non communicans culpam [3 1Kb] . Pena culpe mors: Dominus iehsu Christus mori uenit, peccare non uenit: communicando nobiscum sine culpa penam, et culpam soluit et penam. Quam penam soluit? Que nobis debebatur post istam uitam. Ergo crucifixus est, ut in cruce ostenderet ueteris hominis nostri occasum: et resurrexit, ut in sua uita ostenderet nostre uite nouitatem. Sic enim doctrina docet apostolica: Traditus est, inquit, propter peccata nostra. et resurrexit propter iustificationem nostram . Huius rei signum circumcisio data erat Patribus, ut octauo die circumcideretur omnis masculus . Circumcisio fiebat in cultellis petrinis : quia petra erat Christus . In ista circumcisione significabatur exspoliatio carnalis uite octauo die per Christi resurrectionem. Septimus enim dies hebdomadis sabbato completur. Sabbato Dominus iacuit in sepulcro, septima sabbati: resurrexit octaua. Resurrectio ipsius innouat nos. Ergo octauo die resurgendo circumcidit nos. In ipsa spe uiuimus [4 1Kb] .



CAPUT III.

3. Bona uita mortem comprehendit et resurrectionem. Audiamus Apostolum dicentem, Si resurrexistis cum Christo. Quomodo resurgimus, qui nondum mortui sumus? Quid est ergo quod uoluit dicere Apostolus, Si resurrexistis cum Christo? Numquid ille resurrexisset, nisi prius mortuus fuisset? uiuentibus loquebatur, nondum morientibus, et iam resurgentibus? Quid sibi uult? uidete quid dicat: »Si resurrexistis cum Christo, que sursum sunt querite, ubi Christus est in dextera Dei sedens: que sursum sunt sapite, non que super terram. Mortui enim estis.« Ipse dicit Apostolus, non ego: sed tamen uerum dicit; et ideo dico et ego. Quare illud dico et ego? Credidi, propter quod locutus sum . Si bene uiuimus, mortui sumus, et resurreximus. Qui autem nondum mortuus est, nec resurrexit, male adhuc uiuit: et si male  uiuit, non uiuit: moriatur, ne moriatur. Quid est, moriatur, ne moriatur? Mutetur, ne damnetur. »Si resurrexistis cum Christo,« uerba repeto Apostoli, »que sursum sunt querite, ubi Christus est in dextera Dei sedens: que sursum sunt sapite, non que super terram. Mortui enim estis, et uita uestra abscondita est cum Christo in Deo. Cum Christus apparuerit uita uestra, tunc et uos cum illo apparebitis in gloria« . Hec sunt uerba Apostoli. Ei qui nondum mortuus est, dico ut moriatur: ei qui adhuc male uiuit, dico ut mutetur. Si enim male uiuebat, et iam non male uiuit, mortuus est: si bene uiuit, resurrexit.



CAPUT Iu.

4. Bene uiuere, quid. Beatam uitam in terra querere, mendacium. Sed quid est bene uiuere? Que sursum sunt sapere, non que super terram. Quamdiu terra es, et in terram uadis ? Quamdiu lingis terram? Amando terram, utique lingis terram, et efficeris eius inimicus, de quo dicit Psalmus: Et inimici eius terram lingent . Quid eratis? Filii hominum. Quid estis? Filii Dei. Filii hominum quousque graues corde? Utquid diligitis uanitatem, et queritis mendacium? Quod mendacium queritis? Dico modo [1 1Kb] . Beati esse uultis, scio. Da mihi hominem latronem, sceleratum, fornicatorem, maleficum, sacrilegum, omnibus uitiis inquinatum, omnibus flagitiis seu facinoribus obrutum, qui non uelit beate uiuere. Scio, omnes uultis beate uiuere: sed unde homo beate uiuit, hoc non uultis querere. Queris aurum, quia putas te de auro beatum futurum: sed aurum te non facit beatum. Quare queris mendacium? Quare uis esse in isto seculo sublimatus? Quia honore hominum et pompa seculi putas te beatum futurum: sed pompa seculi non te facit beatum. Quare queris mendacium? Et quidquid hic aliud queris, cum seculariter queris, cum amando terram queris, cum lingendo terram queris; propterea queris, ut sis beatus: sed nulla res terrena te facit beatum. Quare non cessas querendo mendacium? Unde ergo eris beatus? Filii hominum quousque graues corde? Non uultis esse graues corde, qui terra oneratis cor uestrum? Quousque fuerunt graues corde homines? Antequam ueniret Christus, antequam resurgeret Christus, fuerunt homines graues corde. Quousque graues corde? Utquid diligitis uanitatem, et queritis mendacium? uolentes beati esse, eas res queritis unde miseri sitis. Fallit uos quod queritis: mendacium est, quod queritis.



CAPUT u.

5. Beata uita ubi querenda. Beatus uis esse? Ostendo, si uis, unde sis beatus. Sequere ibi: Quousque graues corde? Utquid diligitis uanitatem, et queritis mendacium? Scitote. Quid? Quoniam Dominus magnificauit Sanctum suum . uenit Christus ad miserias nostras; esuriuit, sitiuit, fatigatus est, dormiuit; mira fecit, mala passus est, flagellatus est, spinis coronatus est, sputis illitus est, alapis cesus, ligno confixus, lancea uulneratus, in sepulcro  positus; sed tertio die resurrexit, finito labore, mortua morte. Ecce ibi oculum habete in eius resurrectione; quia ita magnificauit Sanctum suum, ut resuscitaret eum a mortuis, et daret ei honorem in celo sedendi ad dexteram suam. Ostendit tibi quid debeas sapere, si uis beatus esse: hic enim esse non potes. In hac uita beatus esse non potes: nemo potest. Bonam rem queris, sed terra ista non est regio eius rei quam queris. Quid queris? Beatam uitam. Sed non est hic. Aurum si quereres in loco ubi non est, ille qui nouit quia non est ibi, nonne diceret tibi: Quid fodis? quid terram sollicitas? Fossam facis quo descendas, non ubi aliquid inuenias. Quid es responsurus admonenti te? Aurum quero. Et ille: Non tibi dico, Nihil est quod queris; sed, Non est ubi queris. Sic et ru quando dicis, Beatus esse uolo; bonam rem queris, sed non est hic. Si habuit hic illud Christus, habebis et tu. In regione mortis tue, quid ille inuenit, attende: ueniens de alia regione quid hic inuenit, nisi quod hic abundat [1 1Kb] ? Manducauit tecum, quod abundat in cella miserie tue. Acetum hic bibit, fel hic habuit. Ecce quid in cella tua inuenit. Sed ad magnam mensam suam te inuitauit, mensam celi mensam Angelorum, ubi ipse panis est. Descendens ergo et ista mala inueniens in cella tua, et non dedignatus est talem mensam tuam, et promisit tibi suam. Et quid nobis dicit? Credite, credite uos uenturos ad bona mense mee, quando non sum dedignatus mala mense uestre. Malum tuum tulit, et bonum suum non dabit? Utique dabit. uitam suam promisit nobis: sed incredibilius est quod fecit. Mortem suam prerogauit nobis: tanquam diceret, Ad uitam meam uos inuito, ubi nemo moritur, ubi uere uita beata est, ubi cibus non corrumpitur, ubi reficit et non deficit. Ecce quo uos inuito, ad regionem Angelorum, ad amicitiam Patris et sancti Spiritus, ad cenam sempiternam, ad fraternitatem meam; postremo ad me ipsum, ad uitam meam uos inuito. Non uultis credere quia dabo uobis uitam meam? Tenete pignus mortem meam. Modo ergo cum in ista carne corruptibili uiuimus, morum mutatione cum Christo moriamur, amore iustitie cum Christo uiuamus: beatam uitam non accepturi, nisi cum ad illum uenerimus, qui uenit ad nos, et cum illo esse ceperimus, qui mortuus est pro nobis.



SERMO CCXXXII [* 1Kb]  . In diebus Paschalibus, III  . De resurrectione Christi secundum Lucam.



CAPUT PRIMUM.

1. Resurrectio secundum quatuor Euangelistas recitari solita. Passio nonnisi secundum Mattheum. Resurrectio Domini nostri Iesu Christi et hodie recitata est; sed de altero libro  Euangelii, qui est secundum Lucam. Primo enim lecta est secundum Mattheum, hesterno autem die secundum Marcum, hodie secundum Lucam  : sic habet ordo Euangelistarum. Sicut enim passio ipsius ab omnibus Euangelistis conscripta est; sic dies isti septem uel octo dant spatium, ut secundum omnes Euangelistas resurrectio Domini recitetur. Passio autem quia uno die legitur, non solet legi, nisi secundum Mattheum. uolueram aliquando, ut per singulos annos secundum omnes Euangelistas etiam passio legeretur: factum est; non audierunt homines quod consueuerant, et perturbati sunt. Qui autem amat Litteras Dei, et non uult esse semper idiota, omnia nouit, et omnia diligenter inquirit. Sed sicut cuique Deus partitus est mensuram fidei, sic quisque proficit.



CAPUT II.

2. Incredulitas discipulorum audita resurrectione Christi. Nunc attendamus quod hodie, cum legeretur, audiuimus: nam quod heri commendaui Charitati uestre, expressius hodie audiuimus, infidelitatem discipulorum: ut intelligamus quantum eius beneficio nobis prestitum est, ut quod non uidimus, sic credamus. uocauit eos, instruxit eos, uixit cum eis in terra, fecit ante eorum oculos tanta mirabilia usque ad mortuos suscitandos. Mortuos resuscitauit, carnem suam posse resuscitare non credebatur. uenerunt mulieres ad monumentum: corpus in monumento non inuenerunt; resurrexisse Dominum ab Angelis audierunt: femine uiris nuntiauerunt. Et quid scriptum est? quid audistis? uisa sunt ista ante oculos eorum quasi deliramenta. Magna infelicitas conditionis humane! Quando locuta est Eua quod dixerat serpens, audita est cito. Mulieri mentienti creditum est, ut moreremur: non est creditum feminis uera dicentibus, ut uiueremus. Si non erat credendum feminis, quare Adam credidit Eue? Si feminis credendum, quare sanctis mulieribus non crediderunt discipuli? Et ideo in hoc facto consideranda est benigna dispensatio Domini nostri. Nam hoc est quod egit Dominus iehsu Christus, ut prius illum sexus femineus resurrexisse nuntiaret. Quia per sexum femineum cecidit homo, per sexum femineum reparatus est homo, quia uirgo Christum pepererat, femina resurrexisse nuntiabat. Per feminam mors, per feminam uita. Sed non crediderunt discipuli ut dixerant femine: delirare putauerunt, quando tamen uera nuntiabant.



CAPUT III.

3. Discipuli abeunt in alienorum opiniones de Christo. Petri de Christo confessio. Ecce alii duo ambulabant in uia, et loquebantur secum de his que acciderant in Ierusalem, de iniquitate Iudeorum, de morte Christi: ambulabant fabulantes, et quasi mortuum dolentes, resurrexisse nescientes. Apparuit et ipsis, factus est tertius uiator, miscuit cum eis amica colloquia. Oculi eorum tenebantur, ne agnoscerent eum. Oportebat enim, ut melius cor instrueretur: cognitio differtur: querit ab eis quid inter se loquerentur,  ut quod ipse sciebat illi faterentur. Et quod audistis, mirari ceperunt, quia de re clara et tam manifesta uelut a nesciente interrogabantur. Tu solus, inquiunt, peregrinus es in Ierusalem, et nescis que ibi gesta sunt? At ille dixit: Que? De Iesu Nazareno, qui fuit propheta potens factis et dictis . Hoc est, o discipuli? Propheta erat Christus, Dominus prophetarum? Iudici uestro nomen preconis imponitis. Ad alienorum uerba deuenerant. Quid est quod dixi, alienorum uerba? Recolite, quando ipse iehsu ait discipulis suis, Quem me homines esse dicunt filium hominis? responderunt opiniones alienas. Alii dicunt quod Elias es; alii, quia Ioannes Baptista; alii, quia Ieremias, aut unus ex Prophetis. uerba ista alienorum erant, non discipulorum. Ecce ad ipsa uerba discipuli uenerunt. Nunc ergo uos quem me esse dicitis? Respondistis mihi opiniones alienas, fidem uestram uolo audire. Tunc ait Petrus, unus pro omnibus, quia unitas in omnibus [1 1Kb] : Tu es Christus Filius Dei uiui. Non quicumque unus ex Prophetis, sed Filius Dei uiui; adimpletor Prophetarum, creator et Angelorum. Tu es Christus Filius Dei uiui. Audiuit quod decuit illum audire ex hac uoce, et tali uoce. »Beatus es, Simon Bar-Iona; quia non tibi reuelauit caro et sanguis, sed Pater meus qui in celis est. Et ego dico tibi, Tu es Petrus, et super hanc petram edificabo Ecclesiam meam, et porte inferorum non uincent eam. Tibi dabo claues regni celorum: et quecumque solueris in terra, soluta erunt et in celo; et quecumque ligaueris in terra, ligata erunt et in celo.« Fides hoc meruit audire, non homo. Nam ipse homo quid erat, nisi quod ait Psalmus, Omnis homo mendax ?



CAPUT Iu.

4. Petri mox humana cogitatio de Christo. Denique continuo post hec uerba denuntiauit illis passionem suam et mortem. Expauit Petrus, et ait: Absit a te, Domine, non fiet istud. Tunc Dominus: Redi post me, satanas. Petrus satanas? Ubi sunt illa uerba, Beatus es, Simon Bar-Iona? Numquid beatus satanas? Beatus, de Dei [2 1Kb] : satanas, de hominis. Denique ipse Dominus exposuit quare illum dixerit satanam: Non enim sapis que sunt Dei; sed que sunt hominis . Unde tunc beatus? Quia non tibi reuelauit caro et sanguis, sed Pater meus qui in celis est. Unde postea satanas? Non sapis que Dei sunt; que quando sapiebas, beatus eras: sed sapis que hominum sunt. Ecce quomodo alternabat anima discipulorum, quasi ex ortu et occasu: modo stabat, modo iacebat; modo illuminabatur, modo tenebrabatur; quia de Dei illuminabatur, de suo tenebrabatur. Unde illuminabatur? Accedite ad eum, et illuminamini . Unde tenebrabatur? Qui loquitur mendacium, de suo loquitur . Filium Dei uiui dixerat, et timebat ne moreretur, cum Filius Dei esset, et ad hoc uenisset, ut moreretur.  Nisi ille uenisset ut moreretur, nos unde uiueremus?



CAPUT u.

5. Nec mors Christo, nec uita nobis debebatur. Unde nobis uita, unde illi mors? Ipsum attende: In principio erat uerbum, et uerbum erat apud Deum, et Deus erat uerbum. Quere ibi mortem. Ubi? unde? quomodo? Erat uerbum, uerbum apud Deum, Deus uerbum. Si inuenis ibi carnem et sanguinem, inuenis mortem. Ergo illi uerbo unde mors? Nobis autem hominibus in terra positis, mortalibus, corruptibilibus, peccatoribus, unde uita? Non erat illi unde haberet mortem; non habebamus nos unde haberemus uitam: accepit ille mortem de nostro, ut daret nobis uitam de suo. Quomodo ille mortem de nostro? uerbum caro factum est, et habitauit in nobis. Accepit hinc a nobis, quod offerret pro nobis. uita autem unde nobis? Et uita erat lux hominum . Ipse nobis uita, nos illi mors. Sed qualis mors? Dignatione, non conditione; quia dignatus est, quia uoluit, quia misertus est: potestate mortuus est. Potestatem, inquit, habeo ponendi animam meam, et potestatem habeo iterum sumendi eam . Hoc Petrus nesciebat, quando audita morte Domini expauit. Sed ecce iam dixerat Dominus moriturum se, et resurrecturum tertia die. Factum est quod predixerat, et non credebant qui audierant. Ecce iam triduum est, ex quo ista facta sunt; et nos putabamus quia ipse esset redempturus Isrel . Sperabatis, iam desperatis? de spe cecidistis? Leuat uos qui uobiscum ambulat. Discipuli erant, ipsum audierant, cum ipso uixerant, magistrum ipsum nouerant, ab illo instructi erant, et non potuerunt imitari et habere fidem latronis pendentis in cruce!



CAPUT uI.

6. Latronis fides quam magna, cum titubant discipuli. Sed forte aliqui uestrum nesciunt quod dixi de latrone, non audiendo passionem secundum omnes Euangelistas. Iste enim euangelista Lucas narrauit quod dico. Quia duo latrones crucifixi sunt cum Christo, dixit hoc et Mattheus ? sed unus eorum latronum quia insultauit Domino, et alter eorum quia credidit in Christum, Mattheus non dixit, Lucas dixit. Recolamus fidem latronis, quam non inuenit Christus post resurrectionem in discipulis suis. Pendebat in cruce Christus, pendebat et latro: in medio ille, illi a lateribus. Insultat unus, credit alter, iudicat medius ille. Ille enim qui insultabat, hoc dixit: Si Filius Dei es, libera te. Et alius ad illum: Tu non times Deum. Si nos propter facta nostra merito patimur, ipse quid fecit? Et conuersus ad eum: Memento mei, Domine, cum ueneris in regnum tuum. Magna fides! huic fidei quid addi possit, ignoro. Titubauerunt ipsi qui uiderunt Christum mortuos suscitantem: credidit ille qui uidebat secum in ligno pendentem. Quando illi titubauerunt, tunc ille credidit. Qualem fructum Christus de arido ligno percepit? Quid ei dixerit Dominus audiamus. Amen dico tibi, hodie mecum eris in paradiso . Tu differs te, ego agnosco te. Quando speraret latro, de  latrocinio ad iudicem, de iudice ad crucem, de cruce ad paradisum? Denique ipse attendens merita sua, non dixit, Memento mei, ut liberes me hodie: sed, cum ueneris in regnum tuum, tunc mei memor esto; ut si mihi tormenta debentur, uel quousque ueneris in regnum tuum. Et ille: Non sic; inuasisti in regnum celorum, uim fecisti, credidisti, rapuisti. Hodie mecum eris in paradiso. Non te differo: tante fidei hodie reddo quod debeo. Latro dicit, Memento mei, cum ueneris in regnum tuum. Non solum credebat resurrecturum, sed etiam regnaturum. Pendenti, crucifixo, cruento, herenti: Cum ueneris, inquit, in regnum tuum. Et illi, Nos sperabamus. Ubi spem latro inuenit, discipulus perdidit.



CAPUT uII.

7. In fractione panis agnoscitur Dominus. Deinde iam, karissimi, magnum sacramentum quod cognouimus, audite. Ambulabat cum illis, suscipitur hospitio, panem frangit, et cognoscitur . Et nos non dicamus quia Christum non cognouimus: nouimus, si credimus. Parum est, nouimus si credimus; habemus si credimus. Habebant illi Christum in conuiuio, nos intus in animo. Plus est Christum habere in corde, quam in domo. Cor enim nostrum interius nobis est, quam sit domus nostra [1 1Kb] . Iam uero ubi eum debet fidelis agnoscere? Agnoscit qui fidelis est: qui autem catechumenus est, ignorat. Sed ianuam contra illum nemo claudat, ut nouerit [2 1Kb] .

8. Ad penitentes. Hesterno die monui, et admoneo Charitatem uestram, quia resurrectio Christi est in nobis, si bene uiuamus; si uita uetus nostra mala moriatur, et quotidie noua proficiat . Abundant hic penitentes: quando illis imponitur manus, fit ordo longissimus. Orate, penitentes; et eunt orare penitentes. Discutio penitentes, et inuenio male uiuentes. Quomodo penitet quod fit? Si penitet, non fiat. Si autem fit, nomen errat, crimen manet. Aliqui ipsi sibi penitentie locum petierunt; aliqui excommunicati a nobis in penitentie locum redacti sunt: et qui sibi petierunt, hoc uolunt facere quod faciebant; et qui a nobis excommunicati in penitentie locum redacti sunt, nolunt inde surgere, quasi electus sit locus penitentium. Qui debet esse locus humilitatis, fit locus iniquitatis [3 1Kb] . uobis dico, qui uocamini penitentes, et non estis: uobis dico. Quid uobis dicam? Laudo uos, in hoc non laudo: sed gemo et plango.



CAPUT uIII.

Et quid faciam, factus uile canticum [4 1Kb] ? Mutamini, mutamini, rogo. uite finis incertus est. Omnis homo cum casu suo ambulat. Quid differtis bene uiuere, cum putatis quia longa erit uita? Longam uitam putatis, et mortem subitaneam non timetis? Sed ecce longa sit: et quero unum penitentem,  et non inuenio [1 1Kb] . Quanto melius longa bona, quam, mala uita erit? Longam cenam malam nemo ferre, longam uitam malam omnes uolunt habere. Utique si grande est quod uiuimus, bonum sit ipsum grande. Quid enim uis mali, dic mihi, in omnibus tuis actibus, cogitationibus, cupiditatibus? Terram malam non uis, segetem malam non uis utique, sed bonam; arborem bonam, equum bonum, seruum bonum, amicum bonum, filium bonum, uxorem bonam. Et quid hec magna commemoro: quandoquidem uestem ipsam malam non uis habere, sed bonam; caligam postremo ipsam non uis nisi bonam? Aut da mihi aliquid te uelle quod malum est, nec te uelle aliquid bonum. Puto, uillam malam non uis, sed bonam; solam animam malam uis  ? Quid te offendisti? Quid de te male tu ipse meruisti? Inter bona tua non uis esse malum, nisi te solum. Putate quia dico quod soleo, et facitis quod soletis. Ego coram Deo excutio uestimenta mea. Timeo ne mihi imputetur, quia non dico. Officium meum impleo, fructum uestrum quero; de bonis operibus uestris gaudium habere uolo, non pecuniam. Non enim qui bene uiuit, diuitem me facit. Et tamen bene uiuat, et facit. Diuitie mee non nisi spes uestra est in Christo. Gaudium meum, solatium meum, et respiramentum periculorum meorum in his tentationibus nullum est, nisi bona uita uestra. Obsecro uos, fratres, si obliti estis uestri miseremini mei.



SERMO CCXXXIII. [* 1Kb]  . In diebus Paschalibus, Iu. De resurrectione Christi secundum Marcum  .



CAPUT PRIMUM.

1. Resurrectionis fides propria Christianorum. Audistis lectionem sancti Euangelii de resurrectione Christi. In resurrectione Christi constabilita est fides nostra. Passionem Christi et Pagani et impii et Iudei crediderunt: resurrectionem nonnisi Christiani. Passio Christi significat miserias huius uite: resurrectio Christi ostendit beatitudinem future uite. In presenti laboremus: in futura speremus. Modo tempus est operis: tunc mercedis. Qui piger est in exhibendo opere, impudens est in exigenda mercede. Audistis quid dixerit discipulis suis post resurrectionem. Misit eos ad Euangelium predicandum, et factum est: predicatum est Euangelium, peruenit ad nos. Et ecce, In omnem terram exiit sonus eorum, et in fines orbis terre uerba eorum . Ambulando et ambulando, Euangelium peruenit ad nos, et ad fines terre. Breuiter constituit nobis, loquens discipulis suis quid faciamus, quid speremus. Ait enim, sicut audistis quando loquebatur: Qui crediderit et baptizatus fuerit, saluus erit . Exigitur a nobis fides, offertur salus: Qui crediderit et baptizatus fuerit, saluus erit. Pretiosum  est quod nobis promittitur, gratis fit quod iubetur.

2.---Salus credentibus promissa discernenda a salute temporali. Christus est fons uite.---Qui crediderit et baptizatus fuerit, saluus erit. Quid enim? qui hec audiebant, salui non erant? Nonne multi salui credunt, salui sunt et antequam credant? Salui plane: sed uana salus hominum . Qualis est ista salus, que tibi cum iumento tuo communis est? uerumtamen etiam ipsa unde, nisi ab illo, de quo scriptum est: Homines et iumenta saluos facies, Domine? Et addidit: Secundum multitudinem misericordie tue, Deus. Tanta est enim multitudo misericordie tue, ut ueniat a te salus in istam carnem mortalem hominum, ueniat et ad carnem pecorum. Hec est multitudo misericordie tue. Filiis tuis quid? Ecce homines et iumenta saluos facies, Domine. Nihil nobis amplius? Quod hominibus quibuscumque, quod pecoribus, hoc prestatur et nobis? Non plane hoc.



CAPUT II.

Sed quid? Audi: Filii autem hominum sub tegmine alarum tuarum sperabunt: inebriabuntur ab ubertate domus tue, et torrente uoluptatis tue potabis eos. Quoniam apud te est fons uite . Christus est fons uite. Habebamus salutem cum iumentis, quousque ueniret ad nos fons uite: fons uite uenit ad nos, et fons uite mortuus est propter nos. Negabit uitam suam, qui nobis erogauit mortem suam? Ipsa est salus, que non est uana. Quare? Quia non transit.

3. Homines et filii hominum in quo differant. Bene animaduertenda est ista distinctio, Homines et iumenta saluos facies, Domine: Homines, pertinentes ad hominem. Filii autem hominum, pertinentes ad Filium hominis, sub tegmine alarum tuarum sperabunt. Constituite uobis ante oculos duos homines. Erigite fidem, euigilet cor uestrum: recordamini hominem in quo decepti sumus; recordamini hominem a quo redempti sumus. Ille homo numquid filius hominis? Adam homo erat, filius hominis non erat. Ideo Dominus Christus assidue se dicit filium hominis, ut faciat nos recordari hominem qui non fuit filius hominis: ut recordemur in illo mortem, in isto uitam; in illo peccatum, in isto remissionem peccatorum; in illo uinculum, in isto libertatem; in illo damnationem, in isto absolutionem. Duo ergo isti homines significati sunt in his uerbis, Homines et iumenta saluos facies, Domine. Homines, pertinentes ad hominem: et iumenta, simul cum iumentis eos saluos facies. Homo enim in honore positus non intellexit, sicut scriptum est: Homo in honore positus non intellexit; comparatus est iumentis insensatis, et similis factus est eis . Propterea, Homines et iumenta, quibus similes facti sunt homines, quia non intellexerunt, et eis quibus dominari creati sunt, comparati sunt, saluos facies.



CAPUT III.

4. Salus hic uera non inuenta a Christo. Christus natus mortalis, ut mortem auferret. Numquid ipsa est salus, de qua dictum est, Qui crediderit, et baptizatus fuerit, saluus erit? Alia est illa salus, longe alia. Angeli hanc habent: nolite eam querere in terra. Magna est, sed non est hic. Non est ista res de ista regione, non est hic talis salus.  Sursum cor. Quid hic queris in terra salutem hanc? Ipsa salus huc uenit, et mortem nostram hic inuenit. Numquid Dominus noster iehsu Christus, quando uenit ad nos in carne, inuenit hic salutem istam in regione nostra? Magnum quid huc attulit mercator iste de regione sua ueniens: mercator iste inuenit in regione nostra quod hic abundat. Quid hic abundat? Nasci et mori. Plena est terra his mercibus, nasci et mori. Natus est, et mortuus est. Sed qua uia natus est? Ad istam regionem uenit, sed non ea uia qua et nos uenit. De celo enim uenit a Patre. Et tamen natus est mortalis. Natus est de Spiritu sancto ex uirgine Maria. Numquid nos sic de Adam et Eua? Nos per concupiscentiam carnis, ille autem non per ipsam. Maria enim uirgo sine uirili amplexu, sine concupiscentie estu; quoniam ne pateretur hunc estum, ideo ei dictum est, Spiritus sanctus superueniet in te, et uirtus Altissimi obumbrabit tibi . uirgo ergo Maria non concubuit et concepit: sed credidit et concepit. Natus est enim mortalis mortalibus. Quare mortalis? Quia in similitudine carnis peccati : non in carne peccati, sed in similitudine carnis peccati. Quid habet caro peccati? Mortem et peccatum. Quid habuit similitudo carnis peccati? Mortem sine peccato. Si haberet peccatum, caro esset peccati: si mortem non haberet, non esset similitudo carnis peccati. Talis uenit, Saluator uenit: mortuus est, sed mortem occidit: finiuit in se quam timebamus; suscepit illam, et occidit illam; quomodo summus uenator leonem cepit, et necauit.



CAPUT Iu.

5. Mors in Christo mortua. Ubi est mors? Quere in Christo, iam non est: sed fuit, et mortua est ibi. O uita, mors mortis! Bono animo estote, morietur et in nobis. Quod precessit in capite, reddetur in membris: morietur et in nobis mors. Sed quando? In fine seculi, in resurrectione mortuorum, quam credimus, et de qua non dubitamus. Qui enim crediderit et baptizatus fuerit, ipse saluus erit. Sequere quod timeas: Qui autem non crediderit, condemnabitur. Ergo mors morietur in nobis, uictura est in damnatis. Ubi mors nesciet mortem, sempiterna mors erit: quia eterna tormenta erunt. In nobis morietur, et non erit. uultis nosse? Dico uobis pauca uerba triumphantium, ut habeatis quod meditemini, quod corde cantetis, quod toto animo speretis, quod fide et bono opere requiratis. Audite uerba triumphantium, quando non erit mors; quando et in nobis, sicut et in capite nostro, morietur mors. Paulus apostolus dicit: Oportet corruptibile hoc induere incorruptionem, et mortale hoc induere immortalitatem. Tunc fiet sermo qui scriptus est, Absorpta est mors in uictoriam. Dixi uobis quia morietur mors in nobis: Absorpta est mors in uictoriam. Ista est mors mortis. Absorbebitur, ut non appareat. Quid est, ut non appareat? Ut non sit, nec intus, nec foris. Absorpta est mors in uictoriam. Gaudeant triumphantes; gaudeant, dicant quod sequitur: Ubi est, mors, uictoria tua? ubi est, mors, aculeus tuus ? Ubi est, Cepisti, possedisti, uicisti, et tibi ad  dixisti; percussisti, et occidisti; Ubi est, mors, uictoria tua? ubi est, mors, aculeus tuus? Nonne confregit illum Dominus meus? O mors, quando Domino meo hesisti, tunc et mihi peristi. Ista salute saluus erit, qui crediderit et baptizatus fuerit. Qui autem non crediderit, condemnabitur. Fugite condemnationem, amate et sperate salutem eternam.



SERMO CCXXXIu [* 1Kb]  . In diebus Paschalibus, u. De resurrectione Christi secundum Lucam  .

1. Quatuor Euangelia legi debent. Quatuor Euangeliste necessarii. Resurrectio Domini secundum omnes quatuor Euangelistas legitur his diebus. Ideo enim necessarium est ut legantur omnes, quia singuli non dixerunt omnia; sed que alius pretermisit, alius dixit: et quodam modo sibi dederunt locum omnes, ut necessarii essent omnes. Marcus euangelista, cuius hesterno die Euangelium recitatum est, breuiter dixit quod Lucas uberius prosecutus est, de duobus quibusdam discipulis, qui non erant de numero quidem duodecim, sed tamen discipuli erant quibus iter agentibus Dominus apparuit, et cum eis ambulauit. Ille enim tantummodo dixit quia apparuit duobus iter agentibus: iste uero euangelista Lucas, et quid illis dixerit, et quid eis responderit, et quousque cum eis ambulauerit, et quomodo eum in panis fractione cognouerint; omnia hec dixit, sicut audiuimus.

2. Discipuli de Christo dubitantes, a latrone uicti. Quid ergo, fratres, quid hic discutimus? Aedificamur ad credendum resurrexisse Dominum Christum. Iam credebamus quando Euangelium audiuimus, et in hanc ecclesiam hodie credentes ingressi sumus: et tamen nescio quomodo cum gaudio auditur, quod memoria renouatur. Quomodo uultis letificetur cor nostrum, quando uidemur istis qui in uia ambulabant, et quibus Dominus apparuit, esse meliores? Nos enim credimus quod illi nondum credebant. Spem perdiderant, et nos non dubitamus, unde illi dubitabant. Crucifixo Domino spem perdiderant: hoc apparuit in uerbis illorum, quando eis dixit, Qui sunt isti sermones quos habetis inter uos, et quare tristes estis? Et illi: Tu solus peregrinaris in Ierusalem, et nescis que ibi contigerunt? Et respondit ille: Que? Sciens omnia de se ipso querebat: quia se in ipsis esse cupiebat. Que? dixit. Et illi: De Iesu Nazareno, qui fuit uir propheta, magnus in dictis et factis. Ecce meliores sumus. Illi dicebant Christum prophetam: nos eum nouimus Dominum Prophetarum, Fuit, inquiunt, propheta magnus in factis et dictis. Et quomodo eum principes sacerdotum crucifixerunt: et ecce tertia dies est ex quo hec omnia facta sunt. Nos autem sperabamus. Sperabatis: iam non speratis? Hic est omnis discipulatus uester? In cruce latro uos uicit. uos obliti estis eum qui docebat: ille agnouit cum quo pendebat. Nos sperabamus. Quid sperabatis?  Quia ipse erat redempturus Isrel. Quod sperabatis, et illo crucifixo perdidistis, hoc latro crucifixus agnouit. Ait enim Domino: Domine, memento mei, cum ueneris in regnum tuum . Ecce quia ipse erat redempturus Isrel. Crux illa, schola erat. Ibi docuit Magister latronem. Lignum pendentis, cathedra factum est docentis. Sed qui reddidit se uobis, reuocet spem uobis. Sic et factum est. Mementote tamen, karissimi, quemadmodum Dominus iehsu ab eis, quorum oculi tenebantur ne illum agnoscerent, in fractione panis uoluit se agnosci. Norunt fideles quid dicam: norunt Christum in fractione panis. Non enim omnis panis, sed accipiens benedictionem Christi, fit corpus Christi. Ibi illi agnouerunt, exsultauerunt, ad alios perrexerunt: iam scientes inuenerunt, narrantes quod uiderant, Euangelio addiderunt . Dicta sunt, facta sunt, scripta sunt: peruenerunt ad nos.

3. Fides Christianos a Paganis et Iudeis discernens. Fides Christianorum quonam differt a fide demonum. Credamus in Christum crucifixum; sed eum qui die tertio resurrexit. Ipsa est fides que nos distinguit ab eis, distinguit a Paganis, distinguit a Iudeis; fides qua credimus Christum resurrexisse a mortuis. Apostolus dicit Timotheo: Memor esto Christum Iesum resurrexisse a mortuis, ex semine Dauid, secundum euangelium meum . Itemque ipse Apostolus: Quia si credideris in corde tuo, inquit, quia Dominus est iehsu, et confessus fueris ore tuo quia Deus illum suscitauit a mortuis, saluus eris . Ipsa est salus, de qua hesterno die disputaui . Qui crediderit et baptizatus fuerit, saluus erit . Scio uos credere: salui eritis. Corde retinete, ore proferte quia Christus resurrexit a mortuis. Sed fidem habete Christianorum, non demoniorum. Ecce enim distinguo ista uobis: quod meum est, distinguo; secundum gratiam Dei que data est mihi, distinguo uobis. Cum distinxero, eligite, diligite. Ecce dixi, Fides ista, qua credimus Christum Iesum resurrexisse a mortuis, distinguit nos a Paganis. Quere a Pagano, utrum crucifixus fuerit Christus: clamat, ualde. Utrum resurrexerit: negat. Quere a Iudeo, utrum crucifixus sit Christus: confitetur crimen parentum suorum; confitetur crimen, ubi habet et partem. Bibit enim quod ei parentes sui propinauerunt: Sanguis eius super nos, et super filios nostros . Sed quere ab illo, utrum resurrexerit a mortuis: negabit, irridebit, accusabit. Distincti sumus. Credimus enim nos Christum ex semine Dauid secundum carnem resurrexisse a mortuis. Numquid hoc demones nescierunt, aut ista demones non crediderunt, que et uiderunt? Adhuc antequam resurrexisset, clamabant et dicebant: Scimus qui sis, Filius Dei. Discernebamus nos a Paganis, credendo Christum resurrexisse: si aliquid possumus, a demonibus nos discernamus. Quid est, obsecro uos, quid est quod dixerunt demones? Scimus qui sis, Filius Dei. Et audiunt, Obmulescite . Nonne hoc dixerunt quod et Petrus, quando quesiuit ab eis et dixit: Quem me dicunt homines esse? Et cum  opiniones respondissent alienas, addidit et interrogauit dicens: uos autem quem me esse dicitis? Respondit Petrus: Tu es Christus Filius Dei uiui. Hoc demones, hoc Petrus: hoc maligni spiritus, hoc Apostolus. Et audiunt demones, Obmutescite: audit Petrus, Beatus es . Quod discernebat illos, hoc discernat et nos. Unde hoc demones clamabant? Timendo. Unde Petrus? Diligendo. Eligite, diligite. Ipsa est fides que Christianos a demonibus discernit; fides non quecumque. Nam ait apostolus Iacobus, Tu credis: Epistola hoc habet apostoli Iacobi: Tu credis quia unus est Deus: bene facis. Et demones credunt, et contremiscunt . Ipse hoc dixit, qui in eadem Epistola scripsit, Si fidem habeat aliquis, opera autem non habeat, numquid potest fides saluare eum ? Et apostolus Paulus discernens, ait: Neque circumcisio aliquid ualet, neque preputium; sed fides que per dilectionem operatur . Discreuimus, distinximus: imo distinctam inuenimus, distinctam legimus, distinctam esse didicimus. Quomodo distinguimur fide; sic distinguamur et moribus, sic distinguamur et operibus, accensi caritate, quam demones non habebant. Quo igne et illi duo in uia ardebant. Cognito enim Christo et ab eis discedente, dixerunt apud se: Nonne cor nostrum erat ardens in uia, cum aperiret nobis Scripturas ? Ardete - ne ardeatis igne quo arsuri sunt demones . Ardete igne caritatis, ut a demonibus uos discernatis. Ardor iste sursum uos rapit, sursum tollit, in celum leuat. Quidquid molestiarum passi fueritis in terra, quantumcumque christianum cor deorsum humiliatum premat inimicus; summa petit ardor dilectionis. Similitudinem accipite. Si faculam teneas ardentem, rectam capite sursum teneas; flamme crinis surgit in celum: deprime faculam, flamma in celum it: fac faculam capite deorsum, numquid et flammam deponis in terram? Quacumque ardens uergit, flamma aliam uiam nescit, celum petit. Spiritu feruentes accendimini igne caritatis: feruere facite uos laudibus Dei, et moribus optimis. Alter calidus, alter frigidus: calidus frigidum accendat; et qui parum ardet, optet augmentum, oret adiumentum. Dominus paratus est dare: nos pansis [1 1Kb] cordibus optemus accipere. Conuersi ad Dominum, etc.



SERMO CCXXXu [* 1Kb]  . In diebus Paschalibus, uI. De eadem lectione Euangelii Luce, cap. XXIu, u\. 13-31



CAPUT PRIMUM.

1. Euangeliste salua narrationis ueritate uariant. Hesterno die, id est nocte [2 1Kb] , lecta est ex Euangelio resurrectio Saluatoris. Lecta est autem ex Euangelio secundum Mattheum: hodie uero, sicut audistis pronuntiare Lectorem, recitata  est nobis Domini resurrectio, sicut Lucas euangelista conscripsit. Quod sepe admonendi estis, et memoriter tenere debetis; non uos debet mouere quod alius euangelista dicit, si quid alius pretermittit: quia et ille qui pretermittit quod alius dicit, dicit aliquid quod ille pretermiserat. Aliqua uero singuli dicunt, et alii tres non dicunt; aliqua duo dicunt, et alii non dicunt; aliqua tres dicunt, et unus non dicit. Auctoritas autem tanta est Euangelii sancti; ut quia in eis loquebatur Spiritus unus, uerum sit etiam quod dixerit unus. Hoc ergo quod modo audistis, quia Dominus iehsu, posteaquam resurrexit a mortuis, inuenit duos in uia ex discipulis suis, colloquentes inuicem de his que contigerant, et dixit illis, Qui sunt sermones isti quos loquimini uobiscum, et estis tristes? etc.; solus dixit Lucas euangelista. Breuiter hoc attigit Marcus, quia apparuit duobus in uia : sed quid illi dixerint Domino, uel quid eis dixerit Dominus, pretermisit.

2. Christus cum discipulis in uia. Quid ergo ista lectio contulit nobis? Magnum aliquid, si intelligamus. Apparuit iehsu: uidebatur oculis, et non agnoscebatur. Magister ambulabat cum illis in uia, et ipse erat uia: et nondum illi ambulabant in uia; sed inuenit eos exorbitasse de uia. Quando enim cum illis fuerat ante passionem, omnia predixerat, passurum se fuisse, moriturum, tertio die resurrecturum : omnia predixerat; sed mors [1 1Kb] illius, illorum obliuio fuit. Sic perturbati sunt, quando eum uiderunt in ligno pendentem, ut obliuiscerent docentem, non exspectarent resurgentem, nec renerent promittentem.



CAPUT II.

Nos, inquiunt, sperabamus quia ipse erat redempturus Isrel. O discipuli, sperabatis; ergo iam non speratis? Ecce Christus uiuit, et spes mortua est in uobis! Prorsus uiuit Christus. uiuens Christus mortua discipulorum corda inuenit: quorum oculis et apparuit et non apparuit; et uidebatur et abscondebatur. Nam si non uidebatur, quomodo illum interrogantem audiebant, interroganti respondebant? In uia cum illis tanquam comes ambulabat, et ipse dux erat. Utique uidebant, sed non agnoscebant. Tenebantur enim oculi eorum, sicut audiuimus, ne eum agnoscerent. Non tenebantur, ne uiderent: sed tenebantur, ne eum agnoscerent.

3. Christus cur agnosci uoluit in fractione panis. Hospitalitatis merces. Eia, fratres, ubi uoluit Dominus agnosci? In fractione panis. Securi sumus, panem frangimus, et Dominum agnoscimus. Noluit agnosci, nisi ibi; propter nos, qui non eum uisuri eramus in carne, et tamen manducaturi eramus eius carnem. Quisquis ergo fidelis es, quisquis non inaniter christianus uocaris, quisquis ecclesiam non sine causa ingrederis, quisquis uerbum Dei cum timore et spe audis, consoletur te fractio panis. Absentia Domini, non est absentia: habeto fidem, et tecum est quem non uides. Illi, quando cum eis Dominus loquebatur; nec  fidem habebant: quia eum resurrexisse non credebant, non resurgere posse sperabant. Perdiderant fidem, perdiderant spem. Ambulabant mortui cum uiuente, ambulabant mortui cum ipsa uita. Cum illis ambulabat uita; sed in eorum cordibus nondum renouata [1 1Kb] erat uita.



CAPUT III.

Et tu ergo, si uis habere uitam, fac quod fecerunt, ut agnoscas Dominum. Hospitio susceperunt. Similis enim erat Dominus tanquam in longinqua pergenti, illi uero tenuerunt eum. Et posteaquam uenerunt ad locum quo tendebant, dixerunt: Iam hic nobiscum mane, declinauit enim in uesperum dies. Tene hospitem, si uis agnoscere Saluatorem. Quod tulerat infidelitas, reddidit hospitalitas. Dominus ergo presentauit se ipsum in fractione panis. Discite ubi Dominum queratis, discite ubi habeatis, discite ubi agnoscatis, quando manducatis. Norunt enim fideles aliquid quod melius intelligunt in ista lectione, quam illi qui non nouerunt.

4. Christus absentauit se corpore ut edificetur fides. Dominus iehsu cognitus est; et posteaquam cognitus est, nusquam comparuit. Abscessit ab eis corpore, qui tenebatur fide. Ideo enim Dominus absentauit se corpore ab omni Ecclesia, et ascendit in celum, ut fides edificetur. Si enim non nosti nisi quod uides, ubi est fides? Si autem credis et quod non uides, cum uideris gaudebis. Aedificetur fides, quia reddetur species. ueniet quod non uidemus, ueniet, fratres, ueniet: sed uide quomodo te inueniet. Nam ueniet quod dicunt homines: Ubi est, quando est, quomodo est, quando erit, quando uenturum est? Certus esto, ueniet: nec solum ueniet, sed et si nolis ueniet. ue qui non crediderunt; erit enim his magnus tremor; et magnum gaudium eis qui crediderunt. Gaudebunt fideles, confundentur infideles. Fideles dicturi sunt: Gratias tibi, Domine; uera audiuimus, uera credidimus, uera sperauimus, uera cernimus. Infideles autem dicturi sunt: Ubi est quod non credebamus? ubi est quod illa que legebantur, mendacia putabamus? [Laudandi ergo [2 1Kb] qui non uident et credunt: quia cum uiderint, gaudebunt. Causa salutis nostre suscepit Dominus carnem; in qua suscepit et mortem. Resurrexit die tertio, iam non ulterius moriturus; et recepta quam deposuerat carnis substantia, primus nobis resurrectionis incorruptibilis fecit exemplum. Ascendens in eodem corpore ad Patrem, sedet ad dexteram Dei, iudicium Patris communicans potestate, quem uenturum ad iudicium speramus uiuorum ac mortuorum: ut et nos de nobis credamus, de ipso puluere eamdem carnem accipere, eadem ossa, eamdem semper mansuram membrorum reparationem. Omnes sumus resurrecturi: sed non omnes letaturi. ueniet dies, inquit, quando omnes qui in monumentis sunt, audient uocem Filii Dei: et procedent qui bona egerunt, in resurrectionem uite; qui uero male egerunt, in resurrectionem iudicii ]. Ita fiet, ut confusioni reddatur  supplicium, fiducie [1 1Kb] reddatur premium. Ibunt enim illi in ambustionem eternam. iusti autem in uitam eternam . Conuersi ad Dominum, etc.



SERMO CCXXXuI [* 1Kb]  . In diebus Paschalibus, uII. De eadem lectione Euangelii Luce, cap. XXIu, u\. 13-31  .

1. Mors Christi propter aliud, et propter aliud resurrectio. Dominus noster iehsu Christus, sicut Apostolus dicit, mortuus est propter delicta nostra, et resurrexit propter iustificationem nostram . Sicut morte ipsius seminamur, sic resurrectione ipsius germinamus. Etenim morte ipsius significatur mors uite nostre. De hac re audi Apostolum: Consepulti, inquit, sumus Christo per Baptismum in mortem, ut quemadmodum Christus resurrexit a mortuis, sic et nos in nouitate uite ambulemus . Ille non habuit quod emendaret in cruce: quia sine peccato ascendit in crucem. Nos in cruce eius emendemur, et ibi ponamus quod male contraximus, ut iustificari eius resurrectione possimus. Distinguere enim ita debetis: Traditus est propter delicta nostra, et resurrexit propter iustificationem nostram. Non dixit, Traditus est propter iustificationem nostram, et resurrexit propter delicta nostra. In eius traditione delictum sonat, in eius resurrectione iustitia sonat. Ergo moriatur delictum, et resurgat iustitia.

2. Spes discipulis morte Christi ablata. Istam spem, hoc donum, hanc promissionem, hanc tantam gratiam, quando mortuus est Christus, discipuli eius de animo perdiderunt, et in eius morte ab spe deciderunt. Ecce annuntiabatur illis resurrectio eius, et uidebantur illis uerba nuntiantium quasi deliramentum. Quasi deliramentum facta erat ueritas. Si quando predicatur resurrectio in isto tempore, et uidetur alicui esse deliramentum, nonne omnes dicunt habere illum grande tormentum? Nonne omnes detestantur, abhorrent, auersantur, aures claudunt, audire nolunt? Ecce quod erant discipuli, mortuo Christo: quod nos exhorremus, hoc erant illi. Hoc malum habebant arietes, quod horrent agni. Deinde isti duo quibus apparuit in uia, et tenebantur oculi eorum, ne illum agnoscerent, ubi erat cor, indicant uerba; et quid agatur in animo, uox testis est, sed nobis: nam illi etiam cor patebat. De illius morte loquebantur inter se. Adiunxit se illis ipse quasi tertius uiator; et uia in uia cepit colloqui, commiscui sermonem. Querit quid inter se loquerentur, cum omnia sciret; ut  eos ad confessionem tanquam nesciens prouocaret. Et dicunt illi: Tu solus peregrinaris in Ierusalem, et nescis quid actum sit in illa istis diebus, de Iesu Nazareno, qui fuit propheta magnus? Iam non Dominus, sed propheta. Hoc enim eum putabant fuisse, cum mortus esset. Adhuc honorabant quasi prophetam; nondum agnoscebant Dominum, non solum Prophetarum, sed etiam Angelorum. Quomodo, inquiunt, seniores nostri et principes sacerdotum tradiderunt eum in damnationem mortis. Et ecce iam tertius est dies ex quo ista gesta sunt. Nos autem sperabamus quia ipse erat redempturus Isrel. Ipse est totus labor? Sperabatis, iam desperatis? uidetis quia perdiderant spem. Cepit ergo eis exponere Scripturas, ut illic magis agnoscerent Christum, ubi deseruerant Christum. Ideo enim desperauerant Christum, quia uiderant mortuum. Ille uero aperuit eis Scripturas, ut agnoscerent quia si mortuus non fuisset, Christus esse non posset. Docuit de Moyse, docuit de subsequentibus Scripturis, docuit de Prophetis, quod illis dixerat, Quia oportebat Christum mori, et sic intrare in gloriam suam. Audiebant, gaudebant, suspirabant; et quomodo ipsi confessi sunt, ardebant: et presentem lucem non agnoscebant.

3. Hospitalitatis meritum. Quale autem mysterium, fratres mei? Intrat ad eos, fit eis hospes; et qui per totam uiam non agnoscebatur, in fractione panis agnoscitur. Discite hospites suscipere, ubi agnoscitur Christus. An nescitis quia si quem christianum susceperitis, ipsum suscipitis? Nonne ipse dicit, Hospes fui, et suscepistis me? Et quando ei dicitur, Domine, quando te uidimus hospitem? Respondet, Cum uni ex minimis meis fecistis, mihi fecistis . Cum ergo christianus christianum suscipit, seruiunt membra membris; et gaudet caput, et sibi imputat datum quod membro eius fuerit erogatum. Hic ergo pascatur Christus esuriens, accipiat potum sitiens, uestiatur nudus, suscipiatur peregrinus, uisitetur egrotus. Hoc habet necessitas itineris. Sic in ista peregrinatione uiuendum est, ubi eget Christus. Eget in suis, plenus est in se. Sed qui eget in suis, et plenus est in se, egentes adducit ad se. Ibi non erit fames, non erit sitis, non erit nuditas, non erit egritudo, non erit peregrinatio, non erit labor, non erit dolor. Scio quia ista ibi non erunt, et nescio quid ibi erit. Ista enim que ibi non erunt, noui: illud autem quod ibi inuenturi sumus, nec oculus uidit, nec auris audiuit, nec in cor hominis ascendit . Amare possumus, desiderare possumus, in hac peregrinatione tanto bono suspirare possumus: digne hoc cogitare et uerbis explicare non possumus. Certe ego non possum. Ergo, fratres mei, querite quis possit. Si inuenire potestis; et me uobiscum discipulum trahite. Illud scio, quoniam qui potens est, sicut Apostolus ait, facere super quam petimus, aut intelligimus , illuc perducet, ubi fiat quod scriptum est, Beati qui habitant in domo tua, in secula seculorum laudabunt te . Totum negotium nostrum, laus Dei erit. Quid laudabimus, si non amabimus  [1 1Kb] ; et illud amabimus, quod uidebimus? uerum enim uidebimus, et ipsum uerum Deus erit, quem laudabimus. Ibi inueniemus quod hodie cantauimus, Amen, uerum est: Alleluia, Laudate Dominum.



SERMO CCXXXuII [* 1Kb]  . In diebus Paschalibus, uIII [2 1Kb] . De ultima lectione Euangelii Luce, cap. XXIu, 37-39; cum refutatione Manicheorum.



CAPUT PRIMUM.

1. Discipulis spiritum, non carnem Christi se uidere putantibus, similes Manichei. Negantes carnem Christi, totum mysterium redemptionis nostre euacuant. De resurrectione Domini quod sequebatur in Euangelio secundum Lucam, hodie terminatum est, ubi audiuimus apparuisse Dominum in medio discipulorum suorum disceptantium de resurrectione eius, et non credentium. Tam uero eis inopinatum fuit et incredibile, ut nec uidentes uiderent. uidebant enim uiuum, quem planxerat mortuum: uidebant in medio sui stantem, quem doluerant in cruce pendentem. uidebant ergo; et quia suis oculis non credebant, ut uerum uiderent, falli se putabant. Existimabant enim, sicut audistis, se spiritum uidere. Quod postea crediderunt de Christo pessimi heretici, prius hoc crediderunt titubantes Apostoli. Sunt enim hodie qui non credunt carnem habuisse Christum: quia et partum uirginis destruunt, et nolunt eum natum ex femina credere. uerbum caro factum est , prorsus alienant [3 1Kb] a sua fide, uel potius a sua infidelitate. Totam istam dispensationem salutis nostre, quod factus est homo pro inueniendo homine, qui Deus fecerat hominem; totum hoc, quod Christus in remissionem peccatorum nostrorum uerum, non falsum sanguinem fudit, et de uero suo sanguine chirographum peccatorum nostrorum deleuit; hoc totum heretici damnabiles euacuare conantur. Totum hoc, ut Manichei credunt, quod apparuit oculis hominum, spiritus fuit, caro non fuit.



CAPUT II.

2. Non melius de Christo sentire, qui eum dicunt spiritum fuisse sine carne. Ecce loquitur Euangelium. Stabat Dominus inter discipulos suos, nondum credentes quod resurrexerat. uidebant eum, et putabant se spiritum uidere. Si nichil mali est, credere Christum spiritum fuisse, non carnem; si nichil mali est, dimittantur in ista opinione discipuli. Attendite, ut intelligatis quod uolo dicere: Deus autem donet ut dicam, id est, sic dicam, quomodo uos audire expedit. Ecce hoc ipsum repeto. Aliquando ipsi detestabiles, carnem detestantes, et secundum carnem uiuentes, aliquando hoc dicunt, et sic decipiunt:  Qui melius credunt de Christo, illi qui dicunt quia carnem habuit, an nos qui dicimus, Deus erat, spiritus erat, et oculis hominum non corpus, sed Deus apparebat? Quid est melius, caro, an spiritus? Quid responsuri sumus, nisi spiritum carne esse meliorem? Si ergo, dicit, confiteris quia spiritus melior sit quam caro; melius ego de Christo sentio, qui eum spiritum fuisse dico, non carnem. O infelix error! Quare? Ego carnem dico fuisse Christum? Tu dicis spiritum: ego spiritum et carnem. Non tu melius dicis, sed minus dicis. Audi ergo totum quod dico ego: id est, quod dicit catholica fides, quod dicit fundatissima et serenissima ueritas. Tu qui dicis spiritum tantum fuisse Christum; quod est et spiritus noster, id est, anima nostra, hoc dicis tantum fuisse Christum: audi quid dicas. Dico quod dicis. Erat ipse spiritus ex ea natura et substantia, unde et noster est spiritus. Quanto minus dicas, attende. Erat ibi uerbum, erat ibi caro. Tu dicis: Humanus spiritus solus. Ego dico: uerbum, spiritus, corpus; Deus et homo. Si duo nolo dicere, si duas res nolo dicere; isto utor compendio, Deus et homo. Et uerus Deus, et uerus homo. Nihil falsum in humanitate, nichil falsum in diuinitate. Sed de ipso homine si queris a me, duo iterum dico: Anima humana, et caro humana. Tu homo es propter animam et carnem: ille Christus propter Deum et hominem. Ecce quod dico.

3. Manicheorum error in discipulorum reprehensione damnatus. Discipuli spiritum se uidere putantes, reprehenduntur. Sed tu melius te dicere putas, quia dicis: Spiritus erat, spiritus apparebat, spiritus uidebatur, spiritus in homine conuersabatur. Hoc dicis: ut dixi, hoc putabant et discipuli. Si nichil mali dicis, si bonum est quod dicis; bonum erat et quod discipuli putabant. Si Dominus sic eos dimisit, ut hoc putarent; dimittendus es et tu. Hoc enim credebant quod et tu: si bonum est quod tu credis, bonum erat quod illi credebant. Sed non erat bonum.



CAPUT III.

Ait illis Dominus, Quid turbati estis? Perturbatio credidit quod credis. Quid? Putabant se spiritum uidere. Et Dominus ad hec: Quid turbati estis, et cogitationes ascendunt in cor uestrum? Cogitationes iste terrene sunt. Si enim celestes essent, descenderent in cor, non ascenderent. Quare enim dicitur nobis, Sursum cor, nisi ut terrene cogitationes non ante se inueniat cor nostrum, quod sursum posuerimus? Ergo, Quid turbati estis, et cogitationes ascendunt in cor uestrum? uidete manus meas et pedes meos, palpate et uidete. Si parum est uobis attendere; manus mittite. Si parum est attendere, nec sufficiat tangere; palpate. Nec, Tangite, solum dixit; sed Palpate et contrectate. Probent sibi manus uestre, si mentiuntur oculi uestri: Palpate et uidete, oculos in manibus habete. Quid palpate, et quid uidete? Quia spiritus carnem et ossa non habet, sicut me uidetis habere. Errabas cum discipulis, corrigere cum discipulis. Humanum est, concedo. Putatis spiritum Christum: hoc et Petrus, hoc et ceteri qui spiritum putauerunt se uidere; sed in isto errore non remanserunt, ut  scias prorsus hoc fuisse in cordibus eorum. Medicus eos non dimisit sic: accessit, medicamentum adhibuit: uulnera in cordibus uidebat; et unde uulnera cordium curaret, in corpore cicatrices ferebat.



CAPUT Iu.

4. De Christo quid credendum. uerbum Dei. Incarnatione suscepit totum hominem. Sic ergo credamus. Scio quia sic creditis: sed ne forte in agro isto Domini sit herba mala, etiam eos alloquor quos non uideo. Nemo credat de Christo, nisi quod de se credi uoluit Christus: ante quem nobis expedit, ut credamus quod credi de se uoluit, qui nos redemit, qui salutem nostram quesiuit, qui pro nobis sanguinem fudit; qui pro nobis quod non ei debebatur pertulit, qui nobis quod nobis non debebatur attulit: hoc credamus. Christus quid est? Filius Dei, uerbum Dei. Quid est uerbum Dei? Quod dici non potest per uerbum hominis, hoc est uerbum Dei. Queris a me quid sit uerbum Dei. Si tibi uellem dicere quid sit uerbum hominis, non explico, fatigor, hesito, succumbo; non possum explicare uim uerbi humani. Ecce antequam dicam uobis, quod uolo dicere, iam uerbum est in corde meo; nondum a me dictum est, et apud me est: dicitur a me, et peruenit ad te, et non recedit a me. Intenditis, ut audiatis uerbum a me; mentes uestras pasco, cum loquor. Diuideretis inter uos cibum, si afferrem uentribus, nec totus perueniret ad singulos; sed quanto plures estis, tanto in plura frutra quod ponerem diuideretis, et tanto minus quisque acciperet, quanto maior esset accipientium multitudo. Modo autem cibum attuli mentibus; dico, Accipite, sumite, comedite: accepistis, comedistis, et non diuisistis. Quidquid loquor, et omnibus totum est, et singulis totum est. Ecce quomodo non potest satis explicari, quantam uim habet hominis uerbum: et dicitis mihi, Quid est uerbum Dei? uerbum Dei pascit Angelorum tot millia. Mente enim pascuntur, mente implentur. Implet Angelos, implet mundum, implet uirginis uterum: nec ibi spatiatur, nec hic angustatur. Quid est uerbum Dei? Ipse dicat: breuiter de se dicit; sed magnum est quod dicit: Ego et Pater unum sumus . Nolo numeres, uerba appende. Quid ergo? Plura uerba de uno uerbo non sufficiunt explicando. uerbum ergo quod non potest explicari, caro factum est, et habitauit in nobis . Suscepit totum quasi plenum hominem, animam et corpus hominis. Et si aliquid scrupulosius uis audire; quia animam et carnem habet et pecus: cum dico animam humanam et carnem humanam, totam animam humanam accepit. Fuerunt enim qui hinc heresim facerent, et dicerent quia anima Christi non habuit mentem, non habuit intellectum, non habuit rationem; sed uerbum Dei fuit illi pro mente, pro intellectu, pro ratione, Nolo sic credas. Totum redemit, qui totum creauit: totum suscepit, totum liberauit uerbum. Ibi mens hominis et intellectus, ibi anima uiuificans carnem; ibi caro uera et integra: peccatum solum non ibi [1 1Kb] .



SERMO CCXXXuIII [* 1Kb] . In diebus Paschalibus, IX. De eadem lectione Euangelii Luce, cap. XXIu, u\. 38-47.


1. Christus uerus et uera Ecclesia ex loco Luce agnoscitur. Sic sacra perennisque euangelica lectio nobis demonstrat uerum Christum, et ueram Ecclesiam, ne in aliquo eorum erremus, aut sancto sponso aliam pro alia supponamus, aut sancte sponse non suum uirum sed alium importemus. Ergo ne in aliquo eorum erremus, tanquam matrimoniales eorum Euangelii tabulas audiamus.

2. Contra Manicheos et Priscillianistas, Christum habere ueram carnem. De Domino Christo non defuerunt, nec desunt, qui sic falluntur, ut eum ueram carnem habuisse non crederent. Audiant quod modo audiuimus. In celo est, sed hic sonat: ad dexteram Patris sedet, sed inter nos loquitur. Ipse se indicet, ipse se manifestet. Quid opus est ut alium de illo testem queramus? Ipsum potius audiamus. Apparuit discipulis suis, et subito stetit in medio eorum. Cum legeretur audistis. Illi autem turbati sunt: existimabant enim se spiritum uidere. Hoc est quod putant, qui eum ueram carnem habere non credunt: Manichei sunt, Priscillianiste sunt, et alie quecumque nec nominande pestes. Non enim putant Christum nichil esse, hoc non putant: sed spiritum putant esse, carnem non habuisse. Quid tu, Catholica? quid tu, sponsa, non adultera? Ergo quid tu, nisi quod ab eo didicisti? Non enim alium meliorem de illo quam ipsum testem inuenire potuisti. Ergo quid tu? Et uerbum et spiritum hominis et carnem hominis Christum esse didicisti. Quid didicisti de uerbo? In principio erat uerbum, et uerbum erat apud Deum, et Deus erat uerbum: hoc erat in principio apud Deum . Quid didicisti de spiritu hominis? Et inclinato capite tradidit spiritum . Quid didicisti de carne? Modo audi. Ignosce illis qui hoc putant, quod prius errantes discipuli putauerunt. Sed illi in errore non perseuerauerunt. Nam hoc putauerunt discipuli, quod hodie putant Manichei, quod hodie putant Priscillianiste, non fuisse ueram carnem in Domino Christo, sed tantummodo spiritum. uideamus si dimisit eos errare. uidete quam malus sit error, quem medicus festinabat sanare, noluit confirmare. Putauerunt ergo se spiritum uidere: et ille qui sciebat malas istas cogitationes esse, de eorum cordibus eradicans, Quid turbati estis, dixit? quid turbati estis, et cogitationes ascendunt in cor uestrum? uidete manus meas et pedes meos: tangite, et uidete quia spiritus carnem et ossa non habet, sicut me uidetis habere. Tene contra omnes omnium insanas cogitationes, tene quod accepisti: alioquin peristi. Christus uerum uerbum, unigenitum, equalis Patri, uerus humanus  spiritus, uera caro sine peccato. Hec mortua est, hec resurrexit, hec pependit in ligno, hec iacuit in sepulcro, hec sedet in celo. uolebat Dominus Christus persuadere discipulis quia illud quod uidebant, ossa et caro erant: sed tu contradicis. Ille ergo mentitur, et tu uerum dicis? tu edificas, et ille decipit? Quare mihi hoc uoluit persuadere Christus, nisi quia sciebat quid mihi prodest credere, et quid mihi nocet non credere? Sic ergo credite. Ipse est sponsus.

3. Contra Donatistas, Ecclesiam esse toto orbe diffusam. Audiamus et de sponsa: quia nescio qui rursus fauentes adulteris, uolunt ueram subuertere, falsamque supponere. Audiamus et de sponsa. Cum ergo tetigissent pedes, manus, carnem, ossa; adiecit Dominus, et ait, Habetis hic aliquid quod manducare [1 1Kb] ? ut etiam communicato cibo probaretur uerus homo. Accepit, manducauit, dedit; et cum adhuc trepidarent pre gaudio, ait illis: Non ne hec dicebam uobis, cum adhuc essem uobiscum? Quare modo non cum illis erat? Quid est, cum adhuc essem uobiscum? Cum adhuc mortalis essem, quod et uos estis. Quid ergo dicebam uobis? »Quia oportebat impleri omnia que scripta sunt in Lege, et in Prophetis, et in Psalmis de me. Tunc aperuit illis sensum, ut intelligerent Scripturas; et dixit eis, quia sic oportebat Christum pati, et resurgere a mortuis die tertia.« Tollite ueram carnem, non erit uera passio, non erit uera resurrectio. Ecce habes sponsum: Oportebat Christum pati, et resurgere a mortuis tertia die. Tene caput: audi de corpore. Quid enim modo debemus ostendere? Qui audiuimus sponsum, agnoscamus et sponsam. Et predicari in nomine eius penitentiam et remissionem peccatorum. Ubi? unde? quousque? Per omnes gentes, incipientibus ab Ierusalem. Ecce habes sponsam. Nemo tibi fabulas uendat, non latret rabies hereticorum de angulo. Toto terrarum orbe Ecclesia diffusa est: omnes gentes habent Ecclesiam [2 1Kb] . Nemo uos fallat: ipsa est uera, ipsa est Catholica. Christum non uidimus, hanc uidemus: de illo credamus. Apostoli e contra illum uidebant, de ista credebant. Unam rem illi uidebant, aliam credebant: et nos e contra unam rem uidemus, aliam credamus. uidebant illi Christum, credebant Ecclesiam, quam non uidebant: uidemus et nos Ecclesiam, credamus in Christum, quem non uidemus; et tenentes quod uidemus, perueniemus ad eum quem nondum uidemus. Cognoscentes itaque sponsum et sponsam, in tabulis eorum eos agnoscamus, ne in tam sanctis nuptiis litigemus.



SERMO CCXXXIX [* 1Kb]  . In diebus Paschalibus, X. De Resurrectione Christi secundum Marcum et Lucam.



CAPUT PRIMUM.

1. Resurrectio secundum quatuor  Euangelistas recitari solita. Hodierno die iam ecce tertio audiuimus ex Euangelio Domini nostri resurrectionem: quemadmodum me uobis locutum esse meministis: quoniam hoc moris est, ut secundum omnes Euangelistas resurrectio Domini recitetur. Marci Euangelium est, quod modo, cum legeretur, audiuimus. Marcus autem meruit istam dispensationem, cum in numero illorum duodecim non fuisset, quemadmodum et Lucas. Nam cum sint quatuor Euangeliste, Mattheus, Ioannes, Marcus, et Lucas; duo sunt ex illis duodecim Apostolis, id est, Mattheus et Ioannes. Sed illorum precessio infecunda non fuit, ut consequentes comites non haberent. Marcus et Lucas Apostolorum non pares, sed suppares fuerunt. Ideo namque uoluit Spiritus sanctus etiam ex his qui inter duodecim non fuerunt, eligere ad Euangelium conscribendum duos, ne putaretur gratia euangelizandi usque ad Apostolos peruenisse, et in illis fontem gratie defecisse. Cum enim dicat Dominus de spiritu suo et de uerbo suo, quod si quis perceperit digneque habuerit, fiet in eo fons aque salientis in uitam eternam : fons utique manando se indicat, non remanendo: per Apostolos peruenit gratia ad alios, et missi sunt euangelizare. Quoniam qui uocauit primos, ipse uocauit secundos: ipse uocauit etiam usque ad nouissimum tempus corpus Unigeniti sui, id est, Ecclesiam toto orbe diffusam.



CAPUT II.

2. Christus in panis fractione agnoscitur. Hospes esse Christus cur uoluerit. Quid ergo audiuimus Marcum dicentem? Quod apparuerit Dominus in uia duobus, sicut dixit et Lucas, cuius Euangelium heri audiuimus: Apparuit, inquit, duobus in uia in alia effigie . Lucas autem hoc ipsum aliis uerbis dixit, sed ab eadem sententia non deuiauit. Lucas enim quid dixit? Tenebantur oculi eorum, ne eum agnoscerent . Marcus autem quid dixit? Apparuit eis in alia effigie. Quod ille dixit, Tenebantur oculi eorum, ne eum agnoscerent; hoc iste dixit, in alia effigie. Alia enim effigies uisa est, retentis oculis, non apertis [1 1Kb] . Quid ergo, fratres, quoniam Lucas dixit, quod credo uos de lectione hesterna recentissime meminisse, quod cum benedictum frangeret panem, aperti sunt oculi eorum; quid putamus, si tunc aperti sunt oculi eorum, ergo clausis oculis in uia cum illo comitabantur, et poterant scire ubi gressus ponerent, si clausos oculos haberent? Aperti sunt ergo ad cognitionem, non ad uisionem. Dominus itaque noster iehsu Christus ante panis fractionem ignotus loquitur cum hominibus, in panis fractione cognoscitur: quia ibi percipitur, ubi uita eterna percipitur [2 1Kb] . Hospitio suscipitur, qui domum parat in celo. Ait enim secundum euangelistam Ioannem: Multe mansiones sunt apud Patrem meum: alioquin dicerem uobis, Ibo parare uobis locum. Sed si iero et parauero, iterum ueniens assumam uos . Hospes in terra esse uoluit Dominus celi, peregrinus in mundo, per quem factus  est mundus: hospes esse dignatus esse dignatus est, ut tu haberes suscipiendo benedictionem; non quia ille indigebat, cum hospes intrabat.



CAPUT III.

3. Elias ad uiduam mittitur pascendus, ut beneficium prestetur pascenti. Eliam sanctum famis tempore per coruum Dominus pascebat: et quem persequebantur homines, ei seruiebant aues. Afferebat seruo Dei coruus mane panes, et ad uesperam carnes. Non indigebat ergo ille, quem Deus ministris auibus pascebat: et tamen quamuis Elias non indigeret, mittitur ad uiduam in Sarepta, et dicitur ei, uade ad illam uiduam, pascet te. Defecerat Deus, ut Elias ad uiduam mitteretur? Sed si Deus seruo suo sine humano ministerio semper preberet panem, uidua unde haberet mercedem? Mittitur ergo non indigens ad indigentem, non esuriens ad esurientem; et dicit ad eam: uade, et affer mihi pusillum, ut manducem. Illa modicum habebat, quod consumptura fuerat, et moritura. Respondit, quantum haberet, prophete intimauit: et ait illi propheta, uade, prius affer mihi. Illa non dubitauit, sed attulit. Obtulit refectionem, et meruit benedictionem. Benedixit sanctus Elias hydriam farine, et capsacem olei. Illud in domo repositum erat consumendum; et illud oleum in palo pendebat finiendum: accessit benedictio, et uasa illa thesauri facti sunt [1 1Kb] . Laguncula olei facta est fons olei, farina parua uberrimas segetes superauit .



CAPUT Iu.

4. Super pauperem non sese efferat, qui ipsum iuuat. Si Elias non indigebat, Christus indigebat? Ideo, fratres mei, admonet nos Scriptura sancta, quia plerumque seruos suos quos potest pascere Deus, ideo facit indigentes, ut inueniat operantes. Nemo superbiat, quia dat pauperi: Christus pauper fuit. Nemo superbiat, quia hospitem suscipit: Christus hospes fuit. Melior est susceptus, quam suscipiens; ditior accipiens, quam tradens. Qui accipiebat, cuncta possidebat: qui dabat, ab illo cui dabat, acceperat quod dabat. Nemo ergo superbiat, fratres mei, quando dat pauperi: non dicat in animo suo, Ego do, ille accipit; ego suscipio, ille indiget tecto. Forte quo tu indiges, plus est. Forte quem suscipis iustus est: ille indiget pane, tu ueritate; ille indiget tecto, tu celo; ille indiget pecunia, tu iustitia.

5. Fenerandum Deo. Fenerator esto, eroga quod recipias. Noli timere, ne te feneratorem iudicet Deus. Prorsus, prorsus esto fenerator [2 1Kb] . Sed Deus tibi dicit: Quid uis? Fenerare uis? Quid est fenerare? Minus dare, et plus accipere. Ecce mihi da, dicit tibi Deus: ego accipio minus, et do plus. Quid? Centuplicia, et uitam eternam [3 1Kb] . Quem queris cui des, unde crescat pecunia tua, homo quem queris, quando accipit, gaudet; quando reddit, plorat: ut accipiat, precatur; ne reddat, calumniatur  . Da quidem et homini, et noli te auertere ab eo qui mutuum petit . Sed  tantum accipe, quantum dedisti. Non ploret cui dedisti: nam beneficium perdidisti. Et si hoc ipsum quod datum est, uel quod accepit exigitur, forte ad manum nondum habet: pertulisti petentem, exspecta non habentem: cum habuerit, reddet tibi  . Noli facere angustias ei, cuius angustias relaxasti. Ecce tu dedisti, et exigis: sed non habet unde reddat; cum habuerit, reddet tibi. Noli clamare et dicere: Numquid fenus quero? Tantum peto, quantum dedi: quod dedi, hoc accipiam. Bene facis, sed nondum habet. Non es fenerator, et uis cui prestitisti, ut querat feneratorem, ut tibi reddat. Si propterea fenus non exigis, ne te feneratorem patiatur; quare uis ut propter te alium feneratorem patiatur? Premis, suffocas: etsi tantum exigis, quantum dedisti; suffocando tamen et angustias faciendo, non beneficium dedisti, sed potius maiores angustias intulisti. Sed forte dicis: Habet unde reddat: habet domum, uendat; habet possessionem, uendat. Quando a te petiuit, ideo petiuit ne uenderet: propter te non faciat, qui subuenisti ne fieret. Hoc fiat ita circa homines, hoc iubet Deus, hoc uult Deus.



CAPUT u.

6. Christus cur egenus factus est. Sed auarus es? Dicit tibi Deus: Esto auarus, esto quantum potes auarus; sed me conueni pro auaritia tua. Dicit tibi Deus: Me conueni, ego filium meum diuitem pauperem pro te feci. Propter nos enim pauper factus est Christus, cum diues esset . Aurum queris? ille fecit. Argentum queris? ille fecit. Familiam queris? ille fecit. Pecora queris? ille fecit. Possessiones queris? ille fecit. Quid queris tantum que fecit? Ipsum accipe qui fecit [1 1Kb] . Cogita quemadmodum te dilexit. Omnia per ipsum facta sunt, et sine ipso factum est nichil . Omnia per ipsum, et ipse inter omnia. Qui fecit omnia, factus est inter omnia. Qui fecit hominem factus est homo: factus est quod fecit, ne periret quem fecit. Qui fecit omnia, factus est inter omnia. Attende diuitias: quid ditius eo, per quem facta sunt omnia? Et tamen ille cum diues esset, mortalem carnem accepit in utero uirginis. Infans natus est, pannis infantilibus inuolutus est, in presepi positus est; patienter exspectauit etates, patienter tempora pertulit, per quem facta sunt tempora. Suxit, uagiuit, infans apparuit. Sed iacebat, et regnabat: in presepi erat, et mundum continebat: a matre nutriebatur, et a Gentibus adorabatur: a matre nutriebatur, et ab Angelis nuntiabatur: a matre nutriebatur, et stella fulgente declarabatur. Tales diuitie, talis paupertas: diuitie, ut creareris; paupertas, ut restituereris. Quod ille ergo pauper susceptus est hospitio quasi pauper, dignatio fuit suscipientis, non miseria egentis.



CAPUT uI.

7. Christus in paupere eget. Forte dicis tibi: O beati qui meruerunt Christum suscipere! O si ego tunc fuissem! o si unus fuissem de duobus illis,  quos inuenit in uia! Tu esto in uia, non deerit hospes Christus. Putas enim iam non tibi licere suscipere Christum? Unde, inquis, licet? Iam resurgens manifestatus est discipulis suis, ascendit in celum, ibi est ad dexteram Patris; non est uenturus nisi in ultimo seculo ad iudicandos uiuos et mortuos: uenturus autem in claritate, non in infirmitate; daturus regnum, non quesiturus hospitium. Quando dabit regnum, excidit tibi quod dicturus est: Cum uni ex minimis meis fecistis, mihi fecistis ? Ille diues, egens est usque in finem seculi. Eget prorsus, non in capite, sed in membris suis. Ubi eget? In quibus doluit, quando dixit: Saule, Saule, quid me persequeris ? Obsequamur ergo Christo. Nobiscum est in suis, nobiscum est in nobis: nec frustra dixit, Ecce ego uobiscum sum usque ad consummationem seculi . Hec faciendo agnoscimus Christum in bonis operibus, non corpore, sed corde; non oculis carnis, sed oculis fidei. Quia uidisti, credidisti, ait cuidam discipulo suo incredulo, qui dixerat, Non credam, nisi tetigero. Et Dominus: ueni, tange, et noli esse incredulus. Tetigit, et clamauit: Dominus meus et Deus meus! Et Dominus: Quia uidisti me, credidisti . Ipsa est tota fides tua, quia credis quod uides: laudo eos qui non uident, et credunt; quia cum uiderint, gaudebunt.



SERMO CCXL [* 1Kb]  . In diebus Paschalibus, XI. De Resurrectione corporum, contra Gentiles.



CAPUT PRIMUM.

Num. 1. Euangelistarum in historia resurrectionis uarietas sine discordia. Defensio fidei titubantibus necessaria. Per hos dies, sicut recolit Charitas uestra, solemniter leguntur euangelice lectiones ad resurrectionem Domini pertinentes. Omnes enim Euangeliste quatuor, neque de passione, neque de resurrectione eius tacere potuerunt. Nam quia multa fecit Dominus iehsu, non omnes omnia conscripserunt: sed alius ista, alius illa; summa tamen concordia ueritatis. Multa etiam commemorat Ioannes euangelista facta esse a Domino Iesu Christo, que a nullo eorum conscripta sunt. Tanta facta sunt, quanta tunc fieri debuerunt: tanta scripta sunt, quanta nunc legi debuerunt. Ut autem ostendantur Euangeliste omnes quatuor, in eo quod simul omnes dicunt et non pretermittunt, id est, uel de passione, uel de resurrectione Christi, non inter se dixisse contraria, ualde operosus est labor. Nonnulli enim putauerunt eos inter se esse contrarios, cum ipsi essent contrarii anime sue. Et ideo data est opera ab eis qui potuerunt, adiuuante Domino, ut ostenderentur inter se non esse contrarii. Sed, sicut dixi, si hoc uobis ostendam, et in populo uelim ista tractare, multitudo audientium prius obruitur tedio, quam reueletur [1 1Kb] scientia ueritatis Sed scio fidem uestram, id est, fidem huius totius  multitudinis, et eorum qui hodie hic non sunt, et tamen fideles sunt; noui fidem eorum sic esse certam de ueritate Euangelistarum, ut expositione mea non indigeant. Qui nouit quomodo ista defendat, doctior est, non fidelior. Habet fidem, habet facultatem defendendi fidem. Alius non habet facultatem et copiam et doctrinam defendendi fidem, sed habet ipsam fidem. Ille autem qui nouit defendere fidem, titubantibus est necessarius, non credentibus. In defensione enim fidei, curantur uulnera dubitationis uel infidelitatis. Qui ergo defendit fidem, bonus est medicus: sed in te non est infidelitatis morbus. Quando ille nouit curare quod tu non habes? Nouit ille ponere medicamentum, sed in te non est uitium. Non est opus sanis medicus, sed male habentibus .



CAPUT II.

2. Resurrectio contra infideles probatur ex omnipotentia Dei. Tamen que possunt expeditius dici pro tempore, et commodius audiri, subticere [1 1Kb] uobis non est consilii. De ipsa resurrectione, cuius in se ipso Dominus premisit exemplum, ut sciremus quid etiam in corporibus nostris in fine seculi sperare debeamus, multi multa disputant; aliqui fideliter, aliqui infideliter. Qui fideliter disputant, scire uolunt diligentius quid respondeant infidelibus: qui autem infideliter disputant, argumentantur contra animas suas, disputando contra potentiam Omnipotentis, dicentes, Unde fieri potest ut mortuus resurgat? Dico ego, Deus est qui facit, et tu dicis, Fieri non potest? Non dico, Da mihi Christianum, da mihi Iudeum: sed, da mihi Paganum, idolorum cultorem, demonum seruum, qui non dicat Deum esse omnipotentem. Negare Christum potest, negare omnipotentem Deum non potest. Quem tu ergo credis; quasi Pagano loquor; quem tu credis Deum omnipotentem, ipsum ego dico mortuorum suscitatorem. Si dixeris, Non potest fieri, derogas Omnipotenti. Si autem credis illum omnipotentem, me quare respuis ista dicentem?



CAPUT III.

3. Caro resurget sine uitio. Calamitatum omnium causa peccatum. Si diceremus carnem resurrecturam, ut esuriat, ut sitiat, ut egrotet, ut laboret; ut corruptionibus subiiciatur; merito credere non deberes. Habet enim modo caro ista has uel necessitates uel calamitates. Et hoc unde? Causa peccatum est. In uno peccauimus, et omnes ad corruptionem nati sumus. Malorum omnium nostrorum causa peccatum est. Non enim sine causa homines mala ista patiuntur. Iustus est Deus, omnipotens est Deus: nullo modo ista pateremur, si non mereremur. Sed cum essemus in penis, ad quas uenimus de peccatis, Dominus noster iehsu Christus uoluit esse in penis nostris sine peccatis suis. Sustinendo sine culpa penam, et culpam soluit et penam. Culpam soluit, peccata donando: penam soluit, a mortuis resurgendo. Hoc promisit, et nos in spe ambulare uoluit: perseueremus, et ad rem perueniemus. Caro resurget incorruptibilis, caro resurget sine uitio, sine deformitate, sine mortalitate, sine onere, sine  pondere. Que nunc tibi facit tormentum, postea tibi erit ornamentum. Ergo si bonum est habere corpus incorruptibile, quare hoc facturum Deum uolumus desperare.



CAPUT Iu.

4. Philosophorum de anime conditione post mortem opiniones. Philosophi seculi huius, qui magni fuerunt et docti, et ceteris meliores, animam humanam immortalem esse senserunt: nec solum senserunt, sed quantis potuerunt argumentationibus defenderunt, et ipsas defensiones suas conscriptas posteris reliquerunt. Sunt libri, leguntur. Ideo istos philosophos dixi aliis fuisse meliores in comparatione peiorum; quia fuerunt philosophi qui dicerent homini, cum mortuus fuerit, nullam uitam postea remanere. Talibus illi utique preponendi sunt. Et in quo erant illi meliores, quamuis in multis a ueritate deuiantes, tamen in quo erant isti superiores, ueritati fuerant propinquantes. Hi ergo qui senserunt atque dixerunt animas humanas immortales, de malis hominum, de erumnis erroribusque mortalium quesierunt causas, quantum homines potuerunt; et dixerunt, sicut potuerunt, precessisse nescio que in alia uita peccata, quorum peccatorum merito ista corpora uelut carcerem anime mererentur. Deinde quesitum est ab eis, quid postea cum fuerit homo mortuus, quid erit. Et hic contriuerunt ingenia sua; et laborauerunt, quantum potuerunt, reddere hominibus rationem, uel sibi, uel aliis: et dixerunt, animas hominum male uiuentium immundas pessimis moribus, cum exierint de corporibus, rursus continuo reuolui ad alia corpora, et penas hic luere quas uidemus; eas uero animas que bene uixerunt, cum exierint de corporibus, ire ad superna celorum, requiescere ibi in stellis et luminibus istis conspicuis, uel quibuscumque celestibus abditisque secretis, obliuisci omnium preteritorum malorum, et rursus delectari redire ad corpora, et uenire iterum ad ista patienda. Hoc ergo interesse uoluerunt inter animas peccatorum et animas iustorum, quia peccatorum animas de proximo statim cum exierint de corporibus, dicunt reuolui ad altera corpora; iustorum autem animas diu esse in requie; non tamen semper, sed rursus delectari corporibus, et de summis celis post tantam iustitiam ad ista mala facere ruinam.



CAPUT u.

Sapientia mundi Deo stultitia. Resurrectio promissa piis credentibus in Mediatorem. Hoc dixerunt ualde magni philosophi. Isto plus inuenire nichil potuerunt philosophi mundi huius, de quibus dicit Scriptura nostra: Stultam fecit Deus sapientiam huius mundi. Si sapientiam, quanto magis stultitiam? Si sapientia mundi stultitia est apud Deo? Est tamen quedam stultitia mundi huius, que peruenit ad Deum, de qua dicit Apostolus: Quoniam in sapientia Dei non cognouit mundus per sapientiam Deum, placuit Deo per stultitiam predicationis saluos facere credentes. Et dicit: »Quoniam Iudei signa petunt, et Greci sapientiam querunt: nos autem predicamus Christum  crucifixum; Iudeis quidem scandalum, Gentibus stultitiam; ipsis autem uocatis Iudeis et Grecis Christum Dei uirtutem et Dei sapientiam« . uenit Dominus Christus, sapientia Dei: celum tonat: rane taceant. Quod dixit ueritas, hoc est uerum. Quod dixit, in malo quidem esse genus humanum causa peccati, manifestum est. Sed qui crediderit in Mediatorem, qui constitutus est medius inter Deum et homines : qui ergo crediderit in Mediatorem, et fideliter ac bene uixerit, exiet quidem de corpore, et erit in requie; postea uero recipiet corpus non ad tormentum, sed ad ornamentum, et uiuet cum Deo in eternum. Non est quod eum delectet ut redeat: quia secum habet corpus. Ergo, karissimi, quoniam proposui uobis hodie quid dicant etiam philosophi mundi huius, quorum Deus sapientiam tanquam ueram stultitiam reprobauit, crastino, adiuuante Domino, exponere poterimus.



SERMO CCXLI [* 1Kb]  . In diebus Paschalibus, XII. De Resurrectione corporum, contra Gentiles.



CAPUT PRIMUM.

1. Resurrectio fides Christianorum. Deus a philosophis cognitus ex operibus mundi. Propria fides est Christianorum, resurrectio mortuorum. Hanc in se ipso, id est, resurrectionem mortuorum, caput nostrum Christus ostendit, et exemplum fidei nobis prestitit; ut hoc sperent membra in se, quod precessit in capite. Hesterno die uobis insinuauimus, sapientes Gentium, quos philosophos dicunt, ipsos qui in eis excellentissimi fuerunt, scrutatos fuisse naturam, et de operibus artificem cognouisse . Prophetas non audierunt, legem Dei non acceperunt: sed eis Deus quodam modo silens ipsius mundi operibus loquebatur, et eos ad querendum artificem rerum, mundi species inuitabat: nec potuerunt in animum inducere, celum et terram sine auctore constare. De his beatus Paulus apostolus ita loquitur: Reuelatur, inquit, ira Dei de celo super omnem impietatem. Quid est, super omnem impietatem? Non solum super Iudeos, qui Dei legem acceperunt, et legis datorem offenderunt; uerum etiam super omnem impietatem Gentium reuelatur ira Dei de celo. Et ne quisquam diceret, Quare, cum ipsi legem non acceperint? secutus adiunxit: Et iniustitiam eorum qui ueritatem in iniquitate detinent. Iam tu responde: Quam ueritatem? Non enim acceperunt Legem, non enim audierunt prophetam. Audi quam ueritatem: Quoniam quod notum est, inquit, Dei, manifestum est in illis. Unde manifestum? Adhuc audi: Deus enim illis manifestauit.  Si adhuc queris, Quomodo manifestauit, quibus legem non dedit? audi quomodo: Inuisibilia enim eius, a constitutione mundi, per ea que facta sunt, intellecta conspiciuntur. Inuisibilia enim eius, hoc est, inuisibilia Dei: a constitutione mundi, id est, ex quo constituit mundum: per ea que facta sunt intellecta conspiciuntur, illa per hec intellecta conspiciuntur. Sempiterna quoque; uerba Apostoli dico, ipsa attexo: Sempiterna quoque uirtus eius et diuinitas, subaudis, Intellecta conspiciuntur. Ut sint inexcusabiles. Quare inexcusabiles? Quia cognoscentes Deum, non sicut Deum glorificauerunt, aut gratias egerunt. Non dixit, Nescientes Deum; sed, cognoscentes.



CAPUT II.

2. Pulchritudo creaturarum confessio est Creatoris. Ab hominis cognitione ad cognitionem Dei quomodo peruenerunt philosophi. Unde cognoscentes? Ex his que fecit. Interroga pulchritudinem terre, interroga pulchritudinem maris, interroga pulchritudinem dilatati et diffusi eris, interroga pulchritudinem celi, interroga ordinem siderum, interroga solem fulgore suo diem clarificantem, interroga lunam splendore subsequentis noctis tenebras temperantem, interroga animalia que mouentur in aquis, que morantur in terris, que uolitant in ere; latentes animas, perspicua corpora; uisibilia regenda, inuisibiles regentes: interroga ista, Respondent tibi omnia: Ecce uide, pulchra sumus. Pulchritudo eorum, confessio eorum. Ista pulchra mutabilia quis fecit, nisi incommutabilis pulcher? In ipso denique homine, ut possent intelligere et cognoscere Deum uniuersi mundi creatorem; in ipso, inquam, homine interrogauerunt hec duo, corpus et animam. Hoc interrogabant quod et ipsi gestabant: uidebant corpus, animam non uidebant. Sed corpus nisi de anima non uidebant. uidebant enim per oculum, sed intus erat qui per fenestras aspiciebat. Denique discedente habitatore, iacet domus: discedente qui regebat, cadit quod regebatur: et quoniam cadit, cadauer uocatur. Nonne ibi oculi integri? Etsi pateant, nichil uident. Aures adsunt; sed migrauit auditor: lingue organum manet; sed abscessit musicus qui mouebat. Interrogauerunt ergo ista duo, corpus quod uidetur, animam que non uidetur: et inuenerunt melius esse illud quod non uidetur, quam illud quod uidetur; meliorem animam latentem, deteriorem carnem apparentem. uiderunt ista, intuiti sunt, discusserunt utrumque, et inuenerunt utrumque, mutabile in ipso homine. Mutabile corpus per etates, per corruptiones, per alimenta, per refectiones, per defectiones, per uitam, per mortem. Transierunt ad animam, quam utique comprehenderant meliorem, et etiam inuisibilem mirabantur: inuenerunt et ipsam mutabilem; modo uelle, modo nolle; modo scire, modo nescire; modo meminisse, modo obliuisci; modo timere, modo audere; modo ire in sapientiam, modo in stultitiam deficere. uiderunt et ipsam mutabilem, transierunt et ipsam - quesierunt enim aliquid immutabile.



CAPUT III.

3. Philosophi post Deum cognitum idololatre. Sic ergo peruenerunt ad cognoscendum  Deum qui fecit, per ista que fecit. Sed non sicut Deum honorificauerunt, aut gratias egerunt: ipse dicit Apostolus. Sed euanuerunt in cogitationibus suis, et obscuratum est insipiens cor eorum. Dicentes se esse sapientes, stulti facti sunt. Sibi arrogando quod acceperant, perdiderunt quod tenebant. Dicentes se quasi magnos esse, stulti facti sunt. Et quo peruenerunt? Et immutauerunt, inquit, gloriam incorruptibilis Dei, in similitudinem imaginis corruptibilis hominis. Idola dicit. Et parum erat facere idolum ad speciem hominis, et ad sui operis similitudinem addicere artificem: parum fuit hoc. Sed insuper quid? Et uolucrum, et quadrupedum, et serpentium . Omnia quippe ista muta animalia et irrationabilia, illi quasi magni sapientes, deos sibi fecerunt. Reprehendebam, quando adorabas imaginem hominis: quid tibi faciam, quando adoras imaginem canis, imaginem colubri, imaginem crocodili [1 1Kb] ? Peruenerunt usque ad ista. Quantum querentes in superna euecti sunt, tantum cadentes in profunda demersi sunt. Altius enim mergitur, quod de alto cadit.



CAPUT Iu.

4. De animarum statu post mortem quid senserint philosophi. Hi ergo, sicut hesterno die uos commonui, quesierunt quid postea, id est, quid post hanc uitam. Quesierunt sicut homines: sed quando inuenirent, cum homines essent? Doctrinam Dei non habuerunt, Prophetas non audierunt: non potuerunt inuenire, suspicati sunt. Retuli uobis heri suspiciones illorum. Exeunt anime male, inquiunt; et quia immunde sunt, continuo in alia corpora reuoluuntur: exeunt anime sapientium atque iustorum; et quia bene uixerunt, uolant ad celum. Age belle, belle illis inuenisti locum: uolantes ad celum perueniunt. Et quid ibi? Ibi erunt, inquiunt, et requiescent cum diis: sedes eorum erunt stelle. Non malum habitaculum illis inuenistis: uel ibi illas dimittite, nolite illas deiicere. Sed, inquiunt, post longa tempora, facta penitus obliuione ueterum miseriarum, incipiunt uelle reuerti in corpora; et delectabit eas uenire, et rursus ueniunt ad ista patienda, ad ista toleranda, ad obliuiscendum Deum, ad blasphemandum Deum, ad sequendas corporis uuluptates, ad pugnas contra libidines. ueniunt ad istas miserias, unde, et quo? Dic mihi, quare? Quia obliuiscuntur. Si omnia mala obliuiscuntur, obliuiscantur et delectationem carnis. Hoc solum malo suo [2 1Kb] meminerunt, unde ruerunt. ueniunt: quare? Quia delectat eas rursus in corporibus habitare. Unde delectat, nisi per memoriam, quia ibi aliquando habita uerunt? Dele totam memoriam, et forte residuam facies sapientiam: nichil remaneat quod reuocet.



CAPUT u.

5. uirgilio non placet doctrina de animarum reditu in corpora. Animas in ea opinione beatas esse non posse. Exhorruit quidam auctor ipsorum, cui demonstrabatur, uel qui inducebat apud inferos demonstrantem patrem filio suo. Nostis enim hoc prope omnes; atque utinam pauci nossetis. Sed pauci nostis  in libris, multi in theatris, quia Aeneas descendit ad inferos, et ostendit illi pater suus animas Romanorum magnorum uenturas in corpora: expauit ipse Aeneas, et ait:

O pater, anne aliquas ad celum hinc ire putandum est
Sublimes animas, iterumque ad tarda reuerti
Corpora?
Credendumne est, inquit, quod eant ad celum, et iterum redeant?

Que lucis miseris tam dira cupido? 
Melius filius intelligebat, quam pater exponebat. Reprehendit cupiditatem animarum rursus in corpora redire uolentium. Dixit diram cupiditatem, dixit eas miseras; nec erubuit eas. Ad hoc, philosophi, perduxistis, ut purgentur anime, perueniant ad summam munditiam, et per ipsam munditiam obliuiscantur omnia, et per obliuiones miseriarum redeant ad miserias corporum. Dicite, obsecro: nonne hec etiam si uera essent, melius nescirentur? Etiam si uera essent, inquam, que sine dubio falsa, quia feda sunt; nonne melius nescirentur? An forte dicturus es mihi: Non eris sapiens, si ista nescieris? Utquid illa sciam? Possumne esse modo melior, quam tunc ero in celo? Si in celo, quando ero melior et perfectior, obliuiscar omnia que hic didici, et hec ibi melior nesciturus sum; sine me modo illa nescire. In celo habitantem dicis omnia obliuiscentem: sine in terra esse horum omnium nescientem. Deinde, rogo te, sciunt se iste anime in celo, passuras esse rursus huius uite miserias, an nesciunt? Elige quod uolueris. Si sciunt se passuras esse tantas miserias, quomodo sunt beate, miserias suas futuras cogitantes? quomodo sunt beate, ubi sunt sine securitate? Sed uideo quid eligas: dicturus es, Nesciunt. Laudas ergo ibi hanc ignorantiam, quam me nunc habere non sinis, docendo me in terra, quod me nesciturum dicis in celo. Nesciunt, inquis. Si nesciunt, et non se putant esse passuras, errando sunt beate. Quod enim passure sunt, putant se non passuras: quod falsum putare, quid est aliud quam errare? Erunt ergo errore felices; erunt beate; non eternitate, sed falsitate. Liberet nos ueritas, ut uere beati esse possimus: quoniam non uacat sermo [1 1Kb] Redemptoris nostri, Si uos Filius liberauerit, tunc uere liberi eritis. Ipse enim dixit: Si manseritis in uerbo meo, uere discipuli mei eritis; et cognoscetis ueritatem, et ueritas liberabit uos .



CAPUT uI.

6. Spes hic esset felicior quam in illa felicitate. Deinde audite aliud peius, aliud dolendum uel potius irridendum. Hic sapiens, hic philosophe, hoc est, in terra , quare philosopharis? Propter uitam, inquit, beatam. Quando habebis istam uitam beatam? Cum hoc corpus, inquit, reliquero in terra. Modo ergo misera uita geritur, sed spes est beate uite: ibi beata uita geritur, sed spes est misere uite. Ergo spes nostre infelicitatis  est felix, et felicitatis infelix. Abiiciamus hec, et uel rideamus quia falsa sunt, uel doleamus quia magna existimantur. Sunt enim ista, fratres mei, magna magnorum deliramenta doctorum. Quanto melius tenemus magna magnorum sacramenta sanctorum? Amore corporum dicunt redire animas purgatas, mundatas, sapientes, purgatas animas amore corporum redire ad corpora. Ergo anima purgata sic amat? Nonne amor iste magne sunt sordes?



CAPUT uII.

7. Porphyrii sententia de fugiendo omni corpore. Refellitur. Sed corpus est omne fugiendum. Magnus eorum philosophus posterius [1 1Kb] Porphyrius, fidei christiane acerrimus inimicus, qui iam christianis temporibus fuit; sed tamen ab ipsis deliramentis erubescendo, a Christianis ex aliqua parte correptus, dixit, scripsit: Corpus est omne fugiendum. Omne dixit, quasi omne corpus uinculum erumnosum sit anime  . Et prorsus si corpus qualecumque est fugiendum, non est ut laudes ei corpus [2 1Kb] , et dicas quomodo Deo docente fides nostra laudat corpus: quia et corpus quod modo habemus, quamuis habeamus hinc penam de peccato, et corpus quod corrumpitur, aggrauet animam ; tamen habet corpus istud speciem suam, dispositionem membrorum, distinctionem sensuum, erectam staturam, et cetera que bene considerantes stupent. uerumtamen illud omnino incorruptibile, omnino immortale, omnino ad mouendum agile et facile erit. Sed ait Porphyrius: Sine causa mihi laudas corpus; qualecumque sit corpus, si uult esse beata anima, corpus est omne fugiendum. Hoc dicunt philosophi: sed errant, sed delirant. Cito probo: nolo diutius disputare; quia illa que predicata est debet habere subditum. Duo enim sunt inuicem sibi connexa, predicata et subdita. Superat omnia Deus: huic cuncta sunt subdita. Et anima si habet aliquem honorem apud Deum, debet habere aliquid subditum. Sed nolo hinc diutius disputare, libros uestros lego: mundum istum animal dicitis, id est, celum, terram, maria, omnia que sunt ingentia corpora, immensa usquequaque elementa; totum hoc, uniuersumque corpus, quod ex his elementis omnibus constat, dicitis esse animal magnum, id est, habere animam suam, sed sensus corporis non habere; quia extrinsecus nichil est quod sentiri possit: habere tamen intellectum, herere Deo: et ipsam animam mundi uocari Iouem, uel uocari Hecatem, id est, quasi animam uniuersalem mundum regentem, et unum quoddam animal facientem. Eumdemque mundum eternum esse dicitis, semper futurum, finem non habiturum. Si ergo eternus est mundus, et sine fine manet mundus, et animal est mundus; anima ista semper tenetur in mundo: certe corpus est omne fugiendum? Quid est quod dicebas, Corpus est omne fugiendum? Ego dico beatas animas incorruptibilia corpora semper  habituras. Tu qui dicis, Corpus est omne fugiendum, occide mundum. Tu dicis ut fugiam de carne mea: fugiat Iupiter tuus de celo et terra.



CAPUT uIII.

8. Rursum ex Platonis uerbis confutatur. Quid quod inuenimus eumdem Platonem, magistrum istorum omnium, in libro quodam suo quem scripsit de constitutione mundi, inducere Deum fabricatorem deorum, facientem scilicet deos celestes, stellas omnes, solem et lunam? Dicit ergo Deum opificem deorum celestium: dicit ipsas stellas habere animas intellectuales, que intelligunt Deum, et corpora uisibilia que cernuntur. Dico, ut intelligatis: Sol iste quem uidetis, non uideretur, nisi corpus esset: hoc uerum est. Stella ulla uel luna non uideretur, nisi corpus esset: uerum dicit. Ideo dicit et Apostolus: Et corpora celestia, et corpora terrestria. Et sequitur: Alia gloria celestium, alia et terrestrium. Et rursus dicens de gloria celestium corporum Apostolus adiunxit, et ait: Alia gloria solis, alia gloria lune, alia gloria stellarum. Stella enim ab stella differt in gloria: sic et resurrectio mortuorum . uidetis quia promissa est sanctorum corporibus claritas, et diuersa species claritatis, quia diuersa sunt merita caritatis. Sed illi quid dicunt? Stelle iste quas uidetis, corpora quidem sunt, sed habent suas animas intellectuales, et sunt dii. Interim de corporibus, quia corpora sunt, uerum dicunt: sed utrum habeant animas suas, utquid discutio? Modo ueniamus ad rem. Inducitur Deus a Platone ipso alloqui deos, quos fecit de corporali et de incorporali substantia, atque inter cetera dicere illis: »Quoniam estis orti, immortales esse et indissolubiles non potestis.« Iam ad istam uocem illi intremiscere poterant. Quare? Quia immortales esse cupiebant, et mori nolebant. Ergo ut eis auferret timorem, secutus adiunxit atque ait: »Non tamen dissoluemini, neque uos ulla mortis fata periment, nec erunt ualentiora quam consilium meum, quod maius est uinculum ad perpetuitatem uestram, quam illa quibus colligati estis.« Ecce Deus dat securitatem diis a se factis: securitatem illis dat immortalitatis; securitatem illis dat, quod non relinquant globos corporum suorum. Certe corpus est omne fugiendum? Quantum existimo, responsum est illis, sicut intelligere potestis: sicut et nos loqui possumus, quantum hora sermonis permittit, quantum uestra capacitas sinit, responsum est eis. Iamuero quid et ipsi dicant de resurrectione corporum quasi acute, ut non eis, sicut arbitrantur, etiam nos respondere possimus, multum est ut hodie uobis dicam. Sed quia semel promisi uobis, per istos dies istam de resurrectione carnis questionem esse uersandam, ad ea que restant, adiuuante Domino, et aures et corda in crastinum preparate.



SERMO CCXLII [* 1Kb]  . In diebus Paschalibus, XIII. De Resurrectione corporum, contra Gentiles.



CAPUT PRIMUM.

1. Resurrectionis fides manifesto  probata, imprudenter ab hominibus impugnatur. Diebus his sanctis resurrectioni Domini dedicatis, quantum donante ipso possumus, de carnis resurrectione tractemus. Hec enim fides est nostra, hoc donum in Domini nostri Iesu Christi nobis carne promissum est, et in ipso precessit exemplum. uoluit enim nobis quod promisit in fine, non solum prenuntiare, sed etiam demonstrare. Illi quidem qui tunc fuerunt cum illo, uiderunt, et cum expauescerent, et spiritum se uidere crederent, soliditatem corporis tenuerunt. Locutus est enim non solum uerbis ad aures eorum, sed etiam specie ad oculos eorum: parumque erat se prebere cernendum, nisi etiam offerret pertractandum atque palpandum. Ait enim: Quid turbati estis, et cogitationes ascendunt in cor uestrum? Putauerunt enim se spiritum uidere. »Quid turbati estis, inquit, et cogitationes ascendunt in cor uestrum? uidete manus meas et pedes meos: palpate, et uidete, quia spiritus ossa et carnem non habet, sicut me uidetis habere.« Contra istam euidentiam disputant homines. Quid enim aliud facerent homines, qui ea que sunt hominum sapiunt, quam disputarent de Deo contra Deum? Ille enim Deus est, illi homines sunt. Sed Deus nouit cogitationes hominum, quoniam uane sunt . In homine carnali tota regula intelligendi est consuetudo cernendi. Quod solent uidere, credunt: quod non solent, non credunt. Preter consuetudinem facit Deus miracula, quia Deus est. Maiora quidem miracula sunt, tot quotidie homines nasci qui non erant, quam paucos resurrexisse qui erant: et tamen ista miracula non consideratione comprehensa sunt, sed assiduitate uiluerunt. Resurrexit Christus, absoluta res est. Corpus erat, caro erat, pependit in cruce, emisit animam, posita est [1 1Kb] in sepulcro. Exhibuit illam uiuam, qui uiuebat in illa. Quare miramur? Quare non credimus? Deus est qui fecit: considera auctorem, et tolle dubitationem.



CAPUT II.

2. Contra resurrectionem carnis obtendunt, Si corruptio non erit, cur manducabitur? Querunt ergo homines, utrum corruptio ista corporis, quam sentiunt in carne sua, futura sit in resurrectione mortuorum. Dicimus non futuram. Respondent nobis: Si corruptio non erit, quare manducabitur? Aut si non manducabitur, quare post resurrectionem Dominus manducauit? Modo Euangelium cum legeretur, audiuimus, quia cum exhiberet se uiuum oculis manibusque discipulorum suorum, parum illi uisum est ad demonstrandam euidentiam corporalem: sed addidit, Habetis hic aliquid quod manducetur? Et obtulerunt ei partem piscis assi, et fauum mellis: et manducauit, et reliquias dedit illis . Dicitur ergo nobis: Si corruptio corporis non resurget, quare manducauit Dominus Christus? Legistis quia manducauit, numquid legistis quia esuriuit? Quod manducauit, potestatis fuit, non egestatis. Si desideraret manducare, egeret. Rursus si manducare non posset,  minus ualeret. Numquid et Angeli, quando suscepti sunt hospitio a patribus nostris, non manducauerunt , et tamen corruptibiles non fuerunt?

3. Si carnis uitia non resurgent, cur in Christo cicatrices. Rursus dicunt: Resurgent uitia, que erant in corpore humano, cum quibus moritur homo? Respondemus: Non resurgent uitia. Et dicitur nobis: Quare ergo Dominus cum suorum uulnerum cicatricibus resurrexit? Quid ad hoc dicimus, nisi quia et hoc potestatis fuit, non necessitatis? Sic resurgere uoluit, sic se uoluit quibusdam dubitantibus exhibere. In illa carne cicatrix uulneris, sanauit uulnus incredulitatis.



CAPUT III.

4. Paruulorum resurrectio qualis. Adhuc disputant, et querunt a nobis: Paruuli qui moriuntur, paruuli resurrecturi sunt? an etas erit plena reuiuiscentium, quorum erat parua morienilum? Hoc quidem in Scripturis definitum non inuenimus. Incorruptibilia corpora et immortalia resurrectura promissa sunt. Sed si parua etas redditur, si statura pusilla reuocatur, numquid et propterea infirmitas reuocatur? Si parui erunt, numquid iacebunt, et ambulare non poterunt? Credibilius tamen accipitur et probabilius et rationabilius, plenas etates resurrecturas, ut reddatur munere, quod accessurum erat tempore. Non enim credituri sumus etiam senectam resurrecturam anhelam et curuam. Postremo corruptionem tolle, et quod uis adde.

5. Terrenum corpus quomodo in celo erit. Sed, inquis, quomodo erit terrenum corpus in celo? Philosophi enim Gentium, illi ualde magni, quorum uobis iam uel insanas uel certe humanas sententias intimaui ; hinc maxime faciunt questionem, tractant subtiliter de momentis ponderum et ordine elementorum: et dicunt, quod etiam uidemus, mundum sic esse dispositum, ut ima sit terra tanquam in fundo eius, secunda aqua superfundatur terre, tertius er ueniat, quartus ether cuncta cooperiat. Illud elementum supernum, quod ethera appellant, ignem dicunt esse liquidum et purum, inde sidera esse formata, ibi nichil posse esse terrenum, quoniam ordo ponderum non admittit. Si dicamus eis nostra corpora in terra noua esse uictura, et in celo non futura; audacter et temere, imo infideliter dicimus. Credere enim debemus talia corpora nos habituros, ut ubi uelimus, quando uoluerimus, ibi simus. Nam si respondemus, ad soluendam de ordine ponderum questionem, in terra nos esse uicturos; de ipso corpore Domini nobis est questio, cum quo ascendit in celum.



CAPUT Iu.

6. Christi corpus in celo. Audistis quod de Euangelio modo recens sonuit in auribus nostris: Eleuatis manibus suis benedixit eis. Et factum est, dum benediceret eis, recessit ab eis, et ferebatur in celum . Qui ferebatur in celum? Dominus Christus. Qui Dominus Christus? Dominus iehsu. Quid enim, separaturus es hominem a Deo, et facturus es aliam personam Dei, aliam hominis, u iam non sit Trinitas, sed quaternitas? Quomodo tu  homo anima es et corpus; sic Dominus Christus uerbum, anima et corpus [1 1Kb] . Sed uerbum non recessit a Patre: et ad nos uenit, et Patrem non deseruit; et in utero carnem accepit, et mundum rexit. Quid ergo leuatum est in celum, nisi quod sumptum est de terra? id est, caro illa, corpus illud, de quo loquens ad discipulos ait: Palpate, et uidete, quia spiritus ossa et carnem non habet, sicut me uidetis habere. Credamus hoc, fratres: et si argumenta philosophorum difficile soluimus; illud quod demonstratum est in Domino, sine difficultate fidei teneamus. Illi garriant, nos credamus.



CAPUT u.

7. Deo uolente fit quod alias fieri non potest. Sed non potest, inquiunt, esse terrenum corpus in celo. Quid, si hoc uelit Deus? Responde contra Deum, et dic: Non potest Deus. Nonne et tu quicumque paganus, dicis omnipotentem Deum? Nonne in libro Platonis, quod hesterno die demonstraui , legitur dixisse Deus non factus diis a se factis: »Quoniam estis orti, immortales quidem esse et indissolubiles non potestis; non tamen dissoluemini, neque ulla uos mortis fata periment; nec erunt ualentiora quam consilium meum, quod maius est uinculum ad perpetuitatem uestram, quam illa quibus estis colligati  ?« Totum ad uoluntatem suam redegit Deus, qui potest et quod impossibile est. Nam quid est aliud, Non potestis esse immortales, sed ut non moriamini ego facio; nisi, et quod fieri non potest, ego facio?



CAPUT uI.

8. Corporum ordo ex diuersitate ponderum. Terrenum corpus contra ponderum ordinem super aquam. uolo tamen aliquid etiam de diuersitate ponderum disputare. Rogo te, dic mihi, Terra terra est, Aqua aqua est, Aer er est, Aether, id est celum, et ignis ille liquidus celum est. Quatuor nempe ista quasi gradatim [2 1Kb] construxerunt et edificauerunt mundum, hoc est, ex his quatuor edificatus est mundus. Quere quid in imo sit, terra est: quid desuper, aqua est: quid super aquam, er est: quid super erem, celum est, ether est. Quid corpora solida que tenentur atque tractantur? Non humida dico, que labuntur et fluunt; corpora dico tractabilia, unde sunt? Terre deputanda sunt, an aque, an eri, an etheri? Responsurus es, Terre. Terrenum ergo corpus est lignum? Plane terrenum. In terra nascitur, in terra alitur, in terra crescit. Tractabile est, non fluxibile. Redi mecum ad illum ordinem ponderum. Terra in fundamento est: ordinem sequere. Quid super terram? Aqua. Quare lignum natat super aquam? Terrenum est corpus: si reuoces ad illum ordinem ponderum, sub aqua esse debuit, non supra. Inuenimus inter terram et lignum aquam mediam: subter terram, super aquam, et super aquam iterum terram, quandoquidem lignum terra est. Perdidisti illum ordinem,  tene fidem. Ergo terrena corpora inuenta sunt super elementum, quod secundum est in ordine elementorum, quando natant ligna, neque merguntur.



CAPUT uII.

9. Plumbum super aquam. Attende aliud, quod plus mireris. Corpora ipsa grauissima, et tamen terrena, que [1 1Kb] mox ut dimissa fuerint super aquam, continuo demerguntur, et ad ima profunda perueniunt, sicut est ferrum, postremo sicut est plumbum. Quid enim plumbo grauius? Accedit tamen manus artificis ad plumbum, facit inde aliquod uas concauum, et natat plumbum super aquam. Ergone non dabit Deus corpori meo, quod dat artifex plumbo? Deinde aquam ipsam ubi ponitis? Redite ad ordinem elementorum. Certe respondebitis, quod aqua sit super terram. Quare ergo antequam currant in terra, pendent nubibus flumina?

10. Corporum grauiorum celerior quorumdam motus. Reuoca inde considerationem tuam et cogitationem ad ea que dicturus sum, si Domino adiuuante potuero. Quid facilius mouetur, quid uelocius agitatur, grauius corpus, an leuius? Quis non respondeat, Leuius? Leuiora enim corpora facilius mouentur, uelocius aguntur: grauiora difficilius atque tardius. Certe regulam fixisti, certe considerasti, et circumspectis omnibus respondisti quia facilius mouentur et uelocius aguntur corpora leuiora, quam grauiora. Ita est, dicis. Responde ergo mihi. Quare leuissima aranea tarde se mouet, et grauis equus uelociter currit? De ipsis hominibus loquar: maius corpus hominis grauius est; breuius corpus quod minus habet ponderis, leuius est. Ita uero est, sed si alius portet. Si autem ipse homo corpus suum portet, ualidus currit, macer languore uix ambulat. Appende macrum et robustum hominem; illum languore uix paucas libellas appendentem, illum salubritate corporis multa pondo in carne sua gerentem: tenta tu ambos tollere; grauis est ualidus, leuis est macilentus. Recedat portator, appareat ambulator; ipsos dimitte sibi, agant corpora sua - uideo macrum uix passum mouentem, uideo ualidum robustumque currentem. Si hoc ualet sanitas, immortalitas quid ualebit?



CAPUT uIII.

11. Corpora spiritualia post resurrectionem, unde dicta. Dabit ergo Deus miram facilitatem, miram leuitatem. Non sine causa illa corpora spiritualia nuncupata sunt. Non ideo dicta sunt spiritualia, quia erunt spiritus, non corpora. Nam ista que modo habemus, dicuntur animalia corpora: et tamen anime non sunt, sed corpora. Quomodo nunc ista animalia dicuntur, et anime non sunt: sic illa spiritualia dicuntur, sed non sunt spiritus, quia corpora erunt. Quare dicitur spirituale corpus, karissimi, nisi quia ad nutum spiritus seruiet? Nihil tibi contradicet ex te, nichil in te rebellabit aduersus te. Non ibi erit quod Apostolus gemit, Caro concupiscit aduersus spiritum, et spiritus aduersus carnem . Non ibi erit, uideo aliam legem in membris meis repugnantem legi mentis mee . dec bella non ibi erunt: pax ibi erit, pax perfecta  ibi erit. Ubi uolueris, eris: sed a Deo non recedes. Ubi uolueris, eris: sed quocumque ieris, Deum tuum habebis. De quo beatus eris, semper cum illo eris.

12. Resurrectionis promissio tot aliis Dei promissionibus iam impletis confirmatur. Nemo ergo fallat, nemo argumentetur, nemo sua suspicione deliret: quod nobis promisit Deus, uenturum esse certissime teneamus. Quando uidebatur Christus, fratres mei, quando spiritus putabatur, ut se corpus esse persuaderet, non solum prebebat oculis uidendum, sed etiam manibus contrectandum. Quibus ad exhibendam fidei ueritatem in corpore, dignatus est etiam non necessitate, sed potestate cibum sumere: tamen adhuc illis pre gaudio trepidantibus [1 1Kb] , firmamentum cordis adhibuit de sanctis Scripturis; et ait illis, Hec sunt uerba que locutus sum ad uos, cum adhuc essem uobiscum: quoniam necesse est impleri omnia que scripta sunt in Lege Moysi, et Prophetis, et Psalmis de me. Tunc aperuit illis sensum, sicut Euangelium loquitur, quod modo lectum est, ut intelligerent Scripturas; et dixit eis, Quia sic scriptum est, et sic oportebat Christum pati, et resurgere a mortuis tertio die, et predicari in nomine eius penitentiam et remissionem peccatorum per omnes gentes, incipientibus ab Ierusalem . Illud non uidimus, sed hoc uidemus. Quando ista promittebantur, nondum uidebantur. Apostoli Christum presentem uidebant: sed toto orbe terrarum diffusam Ecclesiam non uidebant: uidebant caput, et de corpore credebant. Habemus uices nostras, habemus gratiam dispensationis et distributionis nostre: ad credendum certissimis documentis, tempora nobis in una fide sunt distributa. Illi uidebant caput, et credebant de corpore: nos uidemus corpus, credamus de capite.



SERMO CCXLIII [* 1Kb]  . In diebus Paschalibus, XIu. De resurrectione Domini secundum Ioannem, in illud, cap, XX, 17, Noli me tangere; nondum enim ascendi ad Patrem meum  . Et de membrorum usu post resurrectionem.



CAPUT PRIMUM.

1. Difficultas in uerbis Domini nolentis se a Maria tangi ante ascensionem. Narratio resurrectionis Domini nostri Iesu Christi secundum euangelistam Ioannem hodie legi cepit. Hoc enim scitis, et commendaueram uobis, secundum omnes quatuor Euangelistas istis diebus resurrectionem Domini recitari. In his ergo que audiuimus, illud tantum solet mouere, quare dixerit Dominus iehsu mulieri querenti corpus eius, et eum iam uiuum agnoscenti: Noli me tangere; nondum enim ascendi ad Patrem meum. Dixi autem uobis, et meminisse debetis, non omnia omnes dicere; sed dici ab aliis, que ab aliis pretermissa sunt. Non tamen ita, ut inter se repugnare credendi sint, si absit contentio, et adsit  pietas intelligentis. Nam sicut legitur apud euangelistam Mattheum, posteaquam resurrexit, occurrit duabus mulieribus, in quibus et ista erat; et dixit eis, Auete. Ille autem accesserunt, et tenuerunt pedes eius, et adorauerunt eum : et utique ad Patrem nondum ascenderat. Quomodo ergo huic nunc dicitur, Noli me tangere; nondum enim ascendi ad Patrem meum? Sic enim uerba ista uidentur sonare, quasi tunc eum posset tangere Maria, quando ascendisset in celum. Si in terra positum non tangit, in celo sedentem quis mortalium potest tangere?



CAPUT II.

2. Tangere Christum quid. Sed ille tactus fidem significat. Tangit Christum, qui credit in Christum. Nam et illa mulier que fluxum sanguinis patiebatur, dixit apud se ipsam: Si tetigero fimbriam uestimenti eius, salua ero . Fide tetigit, et sanitas subsecuta est, quam presumpsit. Denique ut nossemus quid sit uere tangere, Dominus continuo dixit discipulis suis: Quis me tetigit? Et dixerunt discipuli: Turbe te comprimunt, et dicis, Quis me tetigit? Et ille: Tetigit me aliquis . Quasi dicens: Turba premit, fides tangit. uidetur ergo ista Maria, cui dixit Dominus, Noli me tangere; nondum enim ascendi ad Patrem meum, Ecclesie gestare personam, que tunc in Christum credidit, cum ascendisset ad Patrem. Ecce uos interrogo, quando credidistis; interrogo Ecclesiam toto orbe terrarum diffusam, cuius persona erat in una femina: et una uoce mihi respondet, Tunc credidi, cum iehsu ascendisset ad Patrem. Quid est, Tunc credidi; nisi, tunc tetigi? Multi carnales Christum tantummodo hominem putauerunt, diuinitatem in illo latentem non intellexerunt. Non bene tetigerunt, quia non bene crediderunt. uis bene tangere? Intellige Christum ubi est Patri ceternus, et tetigisti. Si autem hominem putas, et nichil amplius putas, tibi nondum ascendit ad Patrem.



CAPUT III.

3. Difficultas de usu memororum post resurrectionem. Adhibuit ergo Dominus iehsu speciem corporis sui humanis sensibus, ad confirmandam carnis resurrectionem. Nihil nos aliud docere uoluit, ostendendo se uiuum in corpore post resurrectionem suam, nisi ut credatur a nobis resurrectio mortuorum. Cum ergo integra instauranda sint omnia, queri solet ab eis qui scire desiderant, et rursus proponi solet ab eis qui ligitare desiderant, questio difficilis de usu membrorum. Dicunt enim, corpus nostrum habere omnia membra sua, et apparere que membra quibus sint operibus necessaria. Quis enim nesciat, quis non uideat, ad uidendum nos habere oculos, aures ad audiendum, linguam ad loquendum, nares ad olfaciendum, dentes ad mandendum, manus ad operandum, pedes ad ambulandum; illa etiam membra que pudenda dicuntur, ad generandum? Porro autem interiora etiam uiscera, que ne horrerent aspectibus, uoluit Deus esse contecta; interiora nostra et intestina que dicuntur, ad quos usus ualeant, et multi hominum, et melius medici cognouerunt. Argumentantur ergo et dicunt nobis: Si aures habebimus  ut audiamus, oculos ut uideamus, linguam ut loquamur; dentes quare habebimus, si non manducabimus, fauces, pulmones, stomachum, intestina qua cibi transeunt, et pro nostre ualetudinis temperie commutantur; postremo illa ipsa membra que uocantur pudenda, quare, inquiunt, habebimus, ubi nulla erit generatio, nulla digestio?



CAPUT Iu.

4. Membra corporis erunt aut ad usum, aut ad speciem. Harmonia membrorum. Quid eis respondeamus? Numquidnam dicturi sumus sine intestinis nos resurrecturos, ad similitudinem statuarum? Nam de dentibus facile respondetur. Dentes enim non tantum nos adiuuant ad mandendum, uerum etiam ad loquendum; sicut plectrum neruos, sic linguam nostram, ut syllabas sonet, percutientes. Cetera ergo membra nostra erunt ad speciem, non ad usum; ad commendationem pulchritudinis, non ad indigentiam necessitatis. Numquid quia uacabunt, ideo indecora erunt? Et quidem nunc quia imperiti sumus, et causas rerum ignoramus, si uideantur interiora nostra, horrentur potius quam diliguntur. Quis enim nouit quemadmodum sibi inuicem connexa sint membra, et quibus numeris coaptata? Unde uocatur etiam harmonia; quod uerbum dictum est de musica: ubi uidemus certe in cithara neruos distentos. Si omnes nerui similiter sonent, nulla est cantilena. Diuersa distensio diuersos edit sonos; sed diuersi soni ratione coniuncti, pariunt, non uidentibus pulchritudinem, sed audientibus suauitatem. Istam rationem quisquis in membris humanis didicerit, tantum miratur, tantum delectatur, ut omni uisibili pulchritudini ista ratio ab intelligentibus preferatur. Modo eam nescimus; sed tunc sciemus: non quia nudabuntur, sed quia etiam cooperta latere non poterunt.



CAPUT u.

5. Nec interiora membra, nec ipsa corda latebunt post resurrectionem. Omnes inuicem noti erunt. Respondebit mihi aliquis, et dicet: Quomodo si cooperta erunt, latere non poterunt? Corda nostra non latebunt, et uiscera latebunt? Cogitationes, fratres mei, cogitationes quas modo non uidet nisi Deus, omnes inuicem uidebunt in illa societate sanctorum. Nemo ibi uult tectum esse quod cogitat, quia nemo ibi male cogitat. Unde ait Apostolus, Nolite ante tempus quidquam iudicare: id est, Ne temere iudicetis, quod non uidetis quo corde quis faciat. Si aliquid fit, quod et bono corde fieri potest, noli reprehendere: noli tibi amplius quam humanitas exigit usurpare. Cor uidere, Dei est: hominum autem non est, nisi de his que manifesta sunt iudicare. Nolite ergo, inquit, ante tempus quidquam iudicare. Quid est, ante tempus? Sequitur, et dicit: Donec ueniat Dominus, et illuminet abscondita tenebrarum. Quas dixerit tenebras, consequentibus uerbis euidenter ostendit: Illuminet, inquit, abscondita tenebrarum. Quid est hoc? Audi quod sequitur: Et manifestabit cogitationes cordis . Hoc est illuminare abscondita tenebrarum, manifestas facere cogitationes cordis. Modo ergo cogitationes nostre nobis ipsis, singulis quibusque in luce sunt, quia nouimus eas: sed proximis nostris in tenebris  sunt, quia non uident eas. Ibi quod nosti te cogitare, et alter sciturus est. Quid times? Modo uis abscondere, modo times publicari cogitationes tuas: forte enim aliquid mali aliquando cogitas, forte aliquid turpe, forte aliquid uanum. Nihil ibi nisi bonum, nichil nisi honestum, nichil nisi uerum, nichil nisi purum, nichil nisi sincerum, quando ibi fueris, cogitabis. Quomodo uis uideri modo faciem tuam, sic tunc uoles uideri conscientiam tuam.



CAPUT uI.

Nam et ipsa agnitio, karissimi, ipsa agnitio nonne omnium nostrum erit? Putatis quia me cognituri estis, ideo quia me nostis, et patrem meum non estis cognituri, quem non nostis, aut nescio quem episcopum, qui ante multos annos in hac ecclesia fuit? Omnes noscetis. Qui ibi erunt, non ideo se agnoscent, quia facies uidebunt: maiori notitia ibi erit inuicem agnitio. Sic uidebunt omnes, et multo excellentius, quomodo hic solent uidere Prophete. Diuine uidebunt, quando Deo pleni erunt. Nec quod offendat erit, nec quod lateat cognitorem.

6. Membra alia ad usum, alia ad decorem. Erunt ergo ibi membra integra, etiam que hic pudenda sunt, sed ibi pudenda non erunt. Non ibi erit sollicitum integritatis decus, ubi non erit libidinis dedecus. Ecce etiam hic, ubi omnium quodam modo nostrorum operum necessitas mater est; que necessitas tunc non erit; tamen inuenimus aliqua que Deus posuit in corporibus ad nullos usus, sed ad solum decus.



CAPUT uII.

Iamdudum per membra currebam: et nunc ea paulo diligentius retexamus. Oculos habemus ad uidendum, aures ad audiendum, nares ad olfaciendum, os et linguam ad loquendum, dentes ad mandendum, guttur ad uorandum, stomachum ad suscipiendum et coquendum, intestina ad traiiciendos cibos ad ima, et illa que pudenda appellantur, uel ad egestionem, uel ad generationem: ad operandum manus, ad ambulandum pedes. Barbe quis usus, nisi sola est pulchritudo? Quare Deus barbam creauit in homine? Speciem uideo, usum non quero. Apparet femine quare habeant ubera, utique ut paruulos lactent: mammillas uiri quare habent? Interroga usum, nullus est: interroga speciem, decet mammillatum pectus et uiros. uirili pectori mammillas detrahe, et uide quantam pulchritudinem dempseris, quantam ingesseris feditatem.



CAPUT uIII.

7. In beatorum corporibus pulchritudo erit omnibus numeris absoluta. Sic ergo, karissimi, sic credite, sic tenete, multorum membrorum ibi usum non futurum, sed decus nullius defuturum. Nihil indecorum erit ibi, summa pax erit, nichil discordans, nichil monstruosum, nichil quod offendat aspectum, in omnibus Deus laudabitur. Nam si nunc in ista infirmitate carnis et tenera operatione membrorum apparet tanta corporis pulchritudo, que illicit libidinosos, et ad querendum excitat siue studiosos siue curiosos; et si inueniatur in corpore ratio numerorum, non alius artifex horum, alius inuenitur esse celorum, sed idem ipse creator infimorum atque  summorum [1 1Kb] : quanto magis ibi, ubi erit libido nulla, nulla corruptio, nulla deformis prauitas, nulla erumnosa necessitas, sed interminata eternitas, pulchra ueritas, summa felicitas?



CAPUT IX.

8. Beatorum actio quenam erit. Quadragesima ante Pascha et quinquaginta dies post Pascha. Alleluia. In futura uita laus Dei sine cessatione, sine fastidio. Sed dicis mihi: Quid acturus sum? usus membrorum ibi non erit, quid acturus sum? Nulla actio tibi uidetur stare, uidere, amare, laudare? Ecce dies isti sancti, qui post resurrectionem Domini celebrantur, significant futuram uitam post resurrectionem nostram. Sicut enim Quadragesime dies ante Pascha significauerunt laboriosam uitam in hac erumna mortali: sic isti dies leti significant futuram uitam, ubi erimus cum Domino regnaturi. uita que significatur Quadragesima ante Pascha, modo habetur: uita que significatur quinquaginta diebus post resurrectionem Domini, non habetur, sed speratur, et sperando amatur; et in ipso amore Deus qui promisit ista, laudatur, et ipse laudes Alleluia sunt. Quid est enim Alleluia? uerbum est hebreum, Alleluia, Laudate Deum. Allelu, Laudate; Ia, Deum: Alleluia ergo laudate Deum sonamus, et inuicem nos excitamus ad laudandum Deum: concordibus cordibus melius quam cithare chordis, dicimus laudes Deo, cantamus Alleluia. Et cum cantauerimus, propter infirmitatem recedimus, ut corpora reficiamus. Quare reficimus, nisi quia deficimus? Deinde tanta est infirmitas carnis, tanta huius uite molestia, ut quelibet magna res ueniat in fastidium. Quomodo desiderauimus istos dies ad annum uenturos, cum modo abirent; et quanta auiditate ad illos uenimus per temporis interuallum? Si diceretur nobis, Sine cessatione dicite Alleluia, excusaremus. Quare excusaremus? Quia lassi non possemus, quia et ad ipsum bonum fastidio fatigaremur. Ibi nullus defectus, nulla fastidia. State, laudate, qui statis in domo Domini, in atriis domus Dei nostri . Quid queris, quid ibi facturus sis? Beati, ait, qui habitant in domo tua, Domine; in secula seculorum laudabunt te .



SERMO CCXLIu [* 1Kb]  . In diebus Paschalibus, Xu. De eadem lectione Euangelii Ioannis, cap XX, u\. 1-18  .

1. Resurrectionem Christi nec Magdalena credebat, nec Apostoli. Fides Petri passo Domino absorpta. Ex Euangelio secundum Ioannem resurrectio Domini cepit hodie recitari. Audiuimus, et fidei oculis uidimus erga Dominum Iesum pie mulieris affectum. Querebat Iesum, sed tamen adhuc tanquam corpus requirebat hominis mortui, et diligebat tamen tanquam magistrum bonum. Non intelligebat eum resurrexisse a mortuis, non credebat; et  quod a monumento remotum lapidem uidit, credens ablatum inde corpus quod querebat, nuntiauit discipulis rem dolendam. Cucurrerunt duo, quorum unus erat Petrus, alius Ioannes. Ipse est enim quem diligebat iehsu, utique pre ceteris: nam omnes ut Dominus diligebat. Cucurrerunt, ut uiderent utrum uerum diceret mulier, sublatum esse corpus de monumento. uenerunt, attenderunt, non inuenerunt corpus, et crediderunt. Sed quid crediderunt? Quod credere non debuerunt. Quando ergo audistis, Et crediderunt, forte putastis eos credidisse quod credere debuerunt, hoc est, resurrexisse Dominum a mortuis. Non hoc crediderunt, sed quod nuntiauerat mulier. Denique ut sciatis hoc eos credidisse, subiecit mox Euangelista, et ait: Nondum enim nouerant Scripturas, quia oportebat eum a mortuis resurgere. Ubi est fides? ubi est toties ueritas contestata? Nonne eis ipse Dominus iehsu ante passionem aliquoties dixit tradendum se esse, occidendum, et resurrecturum? Loquebatur adhuc surdis. Iam Petrus ei dixerat, »Tu es Christus Filius Dei uiui.« Iam audierat, »Beatus es, Simon Bar-Iona, quia non tibi reuelauit caro et sanguis, sed Pater meus qui in celis est. Et ego dico tibi, quia tu es Petrus, et super hanc petram edificabo Ecclesiam meam, et porte inferorum non uincent eam.« . Talis fides Domino crucifixo absorpta est. Tamdiu enim Petrus Filium Dei credidit, donec uideret in ligno pendentem, donec uideret clauis affixum, donec uideret mortuum, donec uideret sepultum. Tunc perdidit quod tenebat. Ubi petra? ubi firmitas petre? Petra erat ipse Christus, ille autem a petra Petrus. Ideo surrexerat petra, ut firmaret Petrum: nam perierat Petrus, nisi uiueret petra.

2. Christus agnoscitur a Magdalena. Difficultas in uerbis Domini ad Magdalenam. Postea tamen, quando Dominus dixit mulieri, Maria, conuersa agnouit eum, et appellauit magistrum, Rabboni. Manifestata est huic mulieri resurrectio Domini. Quid sibi ergo uult, Noli me tangere; nondum enim ascendi ad Patrem meum? Questio mirabilis multis modis. Primo quia uetuit se tangi, quasi male posset tangi a tangente. Deinde quia rationem reddens quare se tangi noluerit et prohibuerit, ait, Nondum enim ascendi ad Patrem meum: quasi diceret, Tunc me tanges, cum ascendero ad Patrem meum. In terra positum tangere prohibebatur, et eum tangere poterat in celo sedentem? Dixeram enim, Quid est, Noli me tangere; nondum enim ascendi ad Patrem meum? Plus addo: Quando resurrexit, sicut et ipse dicit, et alii Euangeliste, et audiuimus iam, cum lectiones sancte legerentur, apparuit discipulis suis; et cum spiritum eum putarent, ait illis: Quid turbati estis, et quare cogitationes ascendunt in cor uestrum? uidete manus meas et pedes meos. Palpate, et uidete . Numquid iam ascenderat? Nondum ascenderat ad Patrem suum, et dixit discipulis suis, Palpate, et uidete. Ubi est, Noli me tangere? Hic forte aliquis dicturus est: Tangi a uiris uoluit, a  mulieribus noluit. Si feminam horreret, non nasceretur ex femina. uerumtamen quidquid hoc est quod potest facere qualemcumque questionem, ut dicatur Dominum se, antequam ad Patrem ascenderet, a uiris tangi uoluisse, a mulieribus noluisse; ait euangelista Mattheus. Ipse enim narrauit [1 1Kb] , occurrisse mulieres Domino resurgenti, in quibus erat et ipsa Maria, et tenuisse pedes eius . Coarctata est questio multis modis, quid sibi uelit, Noli me tangere; nondum enim ascendi ad Patrem meum. Totum quidquid locutus sum, ad hoc locutus sum, ut questionis difficultas augeretur: uidetis ualidam, et quasi insolubilem. Adiuuet me Dominus, ut soluatur. Qui dignatus est eam proponere, dignetur exponere. Orate mecum effectum: ad me aures, ad illum cor. Quod mihi suggerere dignatur, communicabo uobis. Qui melius intelligit, doceat me: sic doctor sum, ut indocilis non sim. Qui autem melius non intelligit, quod intelligit audiat a me.

3. Discipulorum de Christo fides ante resurrectionem qualis erat. De Christo quid credendum. Tangere Christum est in ipsum credere. Fidei tactum qualem exigat Christus. Dominum Iesum, sicut audiuimus, sicut apparet, hominem putabant discipuli, et secundum hoc fidem suam librabant: altius non erigebant. In terra cum Christo ambulabant. Quod factus erat propter nos, hoc nouerant: quod nos fecit, non nouerant. Ipse est Christus et factor, et factus. uide factorem: »In principio erat uerbum, et uerbum erat apud Deum, et Deus erat uerbum: hoc erat in principio apud Deum. Omnia per ipsum facta sunt.« uide factum: »Et uerbum caro factum est, et habitauit in nobis« . uidemus ergo Iesum, sed predicata iam nobis fide Apostolorum. Quod nos nouimus, illi nondum nouerant. Non facio iniuriam. Non audeo dicere ignorantes: sed tamen uideo ignorantiam confitentes. Non nouerant, postea didicerunt, quod iam nos nouimus. Christum et Deum et hominem, Christum et factorem rerum et factum in rebus, Christum et creatorem hominis et creatum hominem, nos nouimus, illi nondum. Deus Christus equalis est Patri: tantus est, quantus ille: talis est, qualis ille: hoc est quod ille; non hic est, qui ille. Hoc est quod ille; quia ille Deus; et ille Deus ille omnipotens, et ille omnipotens; ille immutabilis, et ille immutabilis: hoc est quod ille. Non hic est, qui ille; quia ille Pater, hic Filius. Hoc quicumque nouit, illi ascendit ad Patrem: qui hoc non nouit, nondum illi ascendit Christus ad Patrem; paruulus cum illo est, in terra cum illo est, equalis omnipotenti nondum illi est. Proficienti ascendit, cum illo qui proficit ascendit. Quid est ergo, Noli me tangere? Tactus fidem significat. Tangendo enim acceditur ad eum qui tangitur. Mulierem illam uidete, que fluxum sanguinis patiebatur. Dixit in corde suo: Sanabor, si tetigero fimbriam uestimenti eius . Accessit et tetigit, sanata est. Quid  est, Accessit et tetigit? Propinquauit et credidit. Ut sciatis eam credendo tetigisse, Dominus dixit: Tetigit me aliquis. Quid est, Tetigit me; nisi, Credidit in me? Et ut noueritis hoc esse Tetigit me, quod est Credidit in me; Responderunt discipuli, et dixerunt ei: Turbe te comprimunt, et dicis, Quis me tetigit ? Si solus ambulares, si spatium tibi ambulandi turba fecisset, si nemo iuxta te esset, bene diceres, Tetigit me aliquis. Turba premit te, tu unum tangentem commemoras. Et ille repetiit, Tetigit me aliquis. Prius enim dixerat, Quis me tetigit? et postea, Tetigit me aliquis. Nostis [1 1Kb] , quia dicitis, Turbe te comprimunt. Tetigit me aliquis. Turba ista premere nouit, tangere non nouit. Constat hoc eum significare uoluisse dicendo, Quis me tetigit? Tetigit me aliquis. Ut illum tactum fidem credamus esse tangentis, uel potius credentis accessum. Quid sibi ergo uult, Noli me tangere; nondum enim ascendi ad Patrem meum? Quod me uides, hoc me putas: nondum ascendi ad Patrem. Hominem me uides, hominem me putas: sum quidem homo, sed non hic stet fides tua. Noli me sic tangere, ut hominem tantummodo credas. Nondum enim ascendi ad Patrem meum. Ascendo ad Patrem meum, et tange me: id est, profice, intellige me equalem Patri, et tunc tange, et salua eris. Noli me tangere; nondum enim ascendi ad Patrem meum. Quod descendi uides, quod ascendi nondum uides. Nondum enim ascendi ad Patrem meum. Memetipsum exinaniui formam serui accipiens, in similitudinem hominum factus, et habitu inuentus ut homo. Hoc crucifixum est, hoc sepultum, hoc resuscitatum. Illud autem, Cum in forma Dei esset, non rapinam arbitratus est esse equalis Deo , nondum uides. Quod ascendi nondum uides. Noli tangendo terram, celum perdere: noli remanendo in homine, in Deum non credere. Noli me tangere, nondum enim ascendi ad Patrem.

4. Ariani et Photiniani Christum recta fide non tangunt. Procedat Arianus: prius procedat Photinianus [2 1Kb] . Respondemus Photiniano: Noli tangere. Quid est, Noli tangere? Noli sic credere: nondum tibi Christus ascendit ad Patrem. Procedat Arianus. Ego, inquit, Deum credo Christum, sed minorem. Nec tibi adhuc ascendit ad Patrem. Cum ascenderit ad Patrem, extende te, ut tangas: extende te, tange Deum. Et ego, inquit, Deum profiteor; sed alterius nature, et alterius substantie; creatum, non per quem creata sunt omnia; factum, non in principio uerbum sine tempore. Adhuc ergo infra es; nondum tibi ascendit ad Patrem. uis ascendat tibi ad Patrem? Crede, Cum in forma Dei esset, non rapinam arbitratus est esse equalis Deo. Rapina non erat, quia natura erat. Rapina usurpatur, natura cognoscitur. In forma Dei non rapinam arbitratus est esse equalis Deo. Sic est natus, et semper  natus; et natus, et semper natus, et sine initio natus. Tu quid dicis, Ariane? Erat tempus, quando non erat Filius. uides quia nondum tibi ascendit ad Patrem? Noli tangere, noli sic credere. Non est tempus inter Patrem et Filium. Genuit Pater, natus est Filius: sine tempore ille genuit, sine tempore natus est, per quem facta sunt tempora. Sic tange, et ascendit tibi ad Patrem. uerbum, sed ceternum Deo: Sapientia Dei, sed sine qua nunquam Pater fuit. Respondere tibi habet caro tua, et confabulatura tecum, dictura tibi in tenebris: Quomodo natus is fuit? Tenebre tecum loquuntur. Exponatur mihi, clamas: clamo, exponatur mihi. Quid tibi uis exponatur? Natus est, an non natus? Non enim esset Filius, nisi natus. Si ergo natus est, fuit tempus quando non erat. Falsum est hoc: terra loqueris, de terra loqueris. Expone ergo mihi, ait, quomodo natus, si semper fuit. Non expono, non expono; non possum. Non expono: sed pro me prophetam oppono, Generationem eius quis enarrabit ?



SERMO CCXLu [* 1Kb]  . In diebus Paschalibus, XuI. De eadem lectione Euangelii, Ioannis, cap. XX, u\. 1-18.



CAPUT PRIMUM.

1. Christum resurrexisse non credebant Apostoli. Et hodie resurrectio Domini recitata est de sancto Euangelio. Lectum est autem Euangelium secundum Ioannem. Audiuimus que in aliis libris Euangelii non audieramus. Omnibus quidem communis est predicatio ueritatis, et de uno fonte omnes biberunt: sed in predicatione Euangelii, sicut sepe commonui Charitatem uestram, alia omnes, alia tres, alia duo, alia singuli posuerunt. Modo ergo quod audiuimus secundum Ioannis Euangelium, quia Maria uidit Dominum, et dixit ad eam Dominus, Noli me tangere; nondum enim ascendi ad Patrem, solus euangelista Ioannes commemorat. Hinc ergo loquendum est Sanctitati uestre. uisis etiam linteaminibus in sepulcro, Dominum non resurrexisse crediderant, sed ablatum esse. Ipse Ioannes  cum audisset nuntiantibus mulieribus et dicentibus, Tulerunt Dominum meum de monumento, cucurrit cum Petro, et attendit in monumentum, uidit sola linteamina, et credidit. Quid credidit? Non quia resurrexerat, sed quia de monumento perierat. Hoc sequentia uerba testantur. Sic enim scriptum est, quod modo audiuimus: Attendit, uidit, et credidit: nondum enim sciebat Scripturas, quia oportebat eum a mortuis resurgere. Apparuit ergo quid credidit: quod fidei non erat, hoc credidit: credidit, sed falsum credidit. Apparuit ei postea Dominus, fugauit falsum, inseruit uerum.



CAPUT II.

2. Difficultas in Christi uerbis ad Magdalenam. Tamen illud quod solet mouere lectorem et auditorem non incuriosum neque negligentem, quomodo sit dictum, Noli me tangere; nondum enim  ascendi ad Patrem; hic uideamus, Domino ipse adiuuante, quid dictum sit. Mouet enim hoc, quid est, Noli me tangere; nondum enim ascendi ad Patrem. Quando enim ascendit ad Patrem? Sicut indicant Actus Apostolorum, quadragesimo die post resurrectionem suam, quem diem in nomine ipsius celebraturi sumus: tunc ascendit ad Patrem; tunc eum discipuli qui manibus tetigerunt, oculis deduxerunt. Tunc sonuit angelica uox: uiri Galilei, quid statis, intuentes in celum? Hic iehsu qui assumptus est a uobis, sic ueniet quomodo eum uidistis euntem in celum . Si ergo tunc ascendit ad Patrem, quid dicimus, fratres mei? Maria non poterat eum tangere in terra stantem, et poterat tangere in celo sedentem? Si hic non poterat, quanto minus poterat ibi? Quid est ergo, Noli me tangere; non enim ascendi ad Patrem? Sic enim sonant uerba, tanquam diceret, Tunc me tange, cum ascendero; antequam ascendam, noli me tangere. O Domine, hic es, et non tango; cum ascenderis, tangam? Deinde si antequam ad Patrem ascenderet, tactum horrebat humanum; quomodo se discipulis non solum uidendum, sed etiam contrectandum prebuit, quando dixit: Quid cogitatis in cordibus uestris? uidete manus meas et pedes meos: palpate, et uidete, quia spiritus carnem et ossa non habet, sicut me uidetis habere ? Incredulus etiam ille discipulus Thomas tetigit latus perforatum, et exclamauit: Dominus meus et Deus meus! Quando tetigit, nondum ascenderat iehsu ad Patrem. An forte aliquis insipiens dixerit: Antequam ad Patrem ascenderet, uiri eum poterant tangere; mulieres autem non poterant, nisi cum ad Patrem ascenderet? Absurda est ista cogitatio, et peruersa sententia. Prorsus quod audiuit Maria, audiat Ecclesia. Hoc omnes audiant, omnes intelligant, omnes faciant. Quid ergo est, Noli me tangere; nondum enim ascendi ad Patrem? Quod me uides, hominem solum putas, Patri equalem esse adhuc nescis: noli me tangere talem, noli in hominem solum credere, sed uerbum equale genitori intellige. Quid ergo est, Noli me tangere? Noli credere. Quid noli credere? Quia hoc solum sum quod uides. Ascendam ad Patrem, et tunc tange. Tibi ascendo, quando intellexeris equalem. Quando enim me putas minorem, nondum ascendo tibi.



CAPUT III.

3. Noli tangere, id est, noli hominem tantum credere. Tangere autem, credere esse, puto quia facile possumus intelligere de illa muliere, que tetigit fimbriam uestimenti Christi, et salua facta est. Recordamini Euangelium: Dominus iehsu Christus ibat ad uisitandam archisynagogi filiam, que primo nuntiata fuit infirma, postea mortua. Illo pergente, ecce mulier de transuerso uenit, que fluxu sanguinis laborabat per duodecim annos, et in medicis frustra curantibus et non sanantibus, omnia sua consumpserat: dixitque in corde suo, Si tetigero fimbriam uestimenti eius, salua ero . Hoc ipsum dicere, iam tangere fuit. Denique audi sententiam. Cum salua facta esset secundum fidem suam, ait Dominus  iehsu Christus: Tetigit me aliquis. Et discipuli: Turbe te comprimunt, et dicis, Quis me tetigit? Et ille: Tetigit me aliquis; nam ego scio uirtutem exiisse de me . Gratia processit, ut illa sanaretur, non ut ille minueretur. Dicunt ergo, discipuli, Premunt te turbe; et tu unum aut unam sensisti? et ille, Tetigit me aliquis: illi premunt, ista tetigit. Quid est, illi premunt, ista tetigit? Iudei affligunt, Ecclesia credidit.



CAPUT Iu.

4. Dominicorum uerborum sensus. Secundum hunc ergo intellectum, quo uidemus mulierem tetigisse, quod est credidisse, secundum hoc dictum est ad Mariam, Noli me tangere; ascendam, et tange. Tunc enim tange, quando cognoueris, In principio erat uerbum, et uerbum erat apud Deum, et Deus erat uerbum . uerbum quidem caro factum est, uerbum incontaminatum, immaculatum, immutabile manet, et integrum. Sed quia tu hominem solum uides, uerbum non uides; nolo credas in carnem, et relinquas uerbum. Totus Christus tibi appareat, quia equalis est Patri in uerbo. Noli ergo, inquit, modo tangere: quia nondum uides qui sim. Ecclesia ergo, cuius figuram Maria gerebat, audiat quod audiuit Maria. Tangamus omnes, si credamus. Iam ascendit ad Patrem, sedet ad dexteram Patris. Confitetur hoc hodie uniuersa Ecclesia: Ascendit in celum, sedet ad dexteram Patris. Hoc audiunt qui baptizantur: hoc credunt antequam baptizentur. Quando ergo credunt, Maria tangit Christum. Intellectus obscurus, sed sanus: incredulis clausus, fide pulsanti est apertus. Ipse ergo Dominus iehsu Christus et ibi est, et nobiscum est; et cum Patre est, et in nobis est; et ab illo non recedit, et nos non deserit: et orare docet, ut magister; et cum Patre exaudit, ut Filius.



SERMO CCXLuI [* 1Kb]  . In diebus Paschalibus [1 1Kb] , XuII. De eadem lectione Euangelii Ioannis, cap. XX, u\. 1-18.

1. Euangelistarum sine falsitate uarietas. Multis modis Dominus iehsu post resurrectionem apparuit fidelibus suis: habuerunt unde scriberent omnes Euangeliste, sicut eis subministrabat spiritus recordationis rerum quas scriberent. Alius aliud dixit, alius aliud. Pretermittere aliquis potuit aliquid uerum, non dicere aliquid falsum. Omnia ista computate unum dixisse: uere enim unus dixit, quia unus Spiritus in omnibus fuit. Hodie quid audiuimus? Illud, quod non credebant discipuli resurrexisse Iesum. Et non ei crediderunt, hoc ipsum ante prenuntianti. Res manifesta est, et propterea scripta est, ut Deo magnas gratias agamus, quia in eum credidimus, quem in terra non uidimus: illorum oculis et manibus uix persuasum est, quod nos credimus.

2. Discipuli credunt ablatum corpus Domini. Audistis quia intrauit in monumentum discipulus eius, et  uidit linteamina posita, et credidit: nondum enim nouerat Scripturas, quia oportebat eum a mortuis resurgere. Sic audistis, sic lectum est: uidit, et credidit; nondum enim nouerat Scripturas. Ergo debuit dici: uidit, et non credidit; nondum enim nouerat Scripturas. Quid ergo est, uidit linteamina, et credidit? Quid credidit? Quod dixerat mulier, Tulerunt Dominum de monumento. Si enim audistis, imo quia audistis, hoc dixerat illa mulier: Tulerunt Dominum de monumento, et nescio ubi posuerunt eum. Hoc audito cucurrerunt: et intrauit in monumentum, uidit linteamina, et credidit quod dixerat mulier, ablatum esse Christum de monumento. Quare credidit ablatum esse et furatum Christum de monumento? quare? Nondum enim nouerat Scripturas, quia oportebat eum a mortuis resurgere. Intrauerat, non inuenerat. Resurrexisse eum credere debuit, non furatum esse.

3. Apparitio Christi Magdalene. Quid sibi ergo uult? Solemus uobis inde omni anno loqui. Sed lectio ipsa solemniter legitur, et sermo ipse solemniter reddatur. Quare dixit Dominus Christus mulieri iam agnoscenti. Primo enim dixerat, Quem queris? quid ploras? Illa autem putabat eum esse hortulanum. Et reuera, si consideres quomodo olera ipsius simus, hortulanus est Christus. Nonne est hortulanus, qui posuit granum sinapis in horto suo? id est, semen minimum et feruidum: et creuit et ascendit, et fecit arborem tantam, ut etiam uolucres celi requiescerent in ramis eius. Si habueritis, ipse dicit, fidem, sicut granum sinapis . Modicum uidetur granum sinapis, nichil contemptibilius aspectu; nichil fortius gustu. Quod quid est aliud, nisi maximus ardor et intima uis fidei in Ecclesia? Ergo merito putauit eum hortulanum; et ait illi, Domine, honorificentie causa: quia beneficium petebat, ideo Dominum uocabat. Si tu abstulisti eum, inquit, ostende mihi ubi posuisti eum, et ego eum tollam. Quasi diceret: Mihi necessarius est, tibi non. O mulier necessarium tibi putas mortuum Christum: uiuum agnosce. Tu mortuum queris: sed ipse tecum uiuus loquitur. Nihil autem nobis mortuus prodesset, nisi a mortuis resurrexisset. Et qui querebatur mortuus, uiuum se ostendit. Quomodo uiuum? Proprio nomine ipsam appellauit: Maria. Et continuo illa nomine suo audito, Rabboni, respondit. Hortulanus enim potuit dicere, Quem queris? quid ploras? Maria, non posset dicere nisi Dominus. Nomine ipse appellauit, qui ad regnum celorum uocauit. Hoc nomen dixit, quod in libro suo ipse scripserat, Maria. Et illa, Rabboni: quod est magister. Ipsum cognouerat, a quo ut cognosceretur illuminabatur: iam qui prius hortulanus putabatur, Christus uidebatur. Et Dominus ad illam, Noli me tangere; nondum enim ascendi ad Patrem meum.

4. Quomodo intelligenda uerba Christi ad Magdalenam. Tangere fide. Quid sibi hoc uult, Noli me tangere; nondum enim ascendi ad Patrem meum? Si non illum poterat tangere in terra stantem, poterat tangere in celo sedentem? Tanquam diceret: Modo noli me tangere, tunc me tanges cum ascendero ad Patrem.  Recolat Charitas uestra hesternam lectionem, quando apparuit discipulis Dominus, et putauerunt se spiritum uidere: ille autem uolens eis hunc tollere errorem, prebuit se tangendum. Quid dixit? Heri lectum est: inde Sermo fuit. Quid turbati estis, inquit, et cogitationes ascendunt in cor uestrum? uidete manus meas et pedes meos: palpate et uidete . Numquid iam ascenderat ad Patrem, quando dicebat, Palpate et uidete? Prebet se tangendum discipulis suis, non tangendum, sed palpandum, ut fides fiat uere carnis, ueri corporis, ut exhibeatur etiam tactibus humanis soliditas ueritatis: prebet ergo se palpandum manibus discipulorum; et mulieri dicit, Noli me tangere, nondum enim ascendi ad Patrem meum. Quid sibi uult? uiri non potuerunt eum tangere nisi in terra, mulieres eum habebant tangere in celo? Quid est ergo tangere, nisi credere? Fide enim tangimus Christum: et melius est manu non tangere, et fide tangere, quam manu palpare, et fide non tangere. Non magnum fuit manu Christum tangere. Iudei tetigerunt quando comprehenderunt, tetigerunt quando ligauerunt, tetigerunt quando suspenderunt: tetigerunt, et male tangendo, quod tetigerunt, perdiderunt. Tangendo fide, o Ecclesia catholica, fides te saluam facit. Tu tantum fide tange, id est, fideliter accede et firmiter crede. Si Christum tantummodo hominem putaueris, in terra tetigisti. Si Christum Deum credideris equalem Patri, tunc tetigisti quando ascendit ad Patrem. Ergo ascendit nobis, quando illum recte intelligimus. Semel tunc illo in tempore ascendit, sed modo quotidie ascendit. O quam multis necdum ascendit, et quam multis adhuc in terra iacet? Quam multi dicunt: Homo fuit magnus? Quam multi dicunt: Propheta fuit? Quam multi antichristi exstiterunt, qui dicerent, ut Photinus: Homo fuit, plus nichil habuit; sed omnes homines pios et sanctos excellentia sapientie et iustitie superauit: nam Deus non fuit. O Photine, in terra tetigisti, festinasti tangere, precipitasti te: et ideo ad patriam non peruenisti, quia in uia errasti [1 1Kb] .

5. Cur Christus distincte dicit, Patrem meum et patrem uestrum, etc. Deinde uerba ipsius audiamus. Ascendo ad Patrem meum et Patrem uestrum, Deum meum et Deum uestrum. Quare non, Ad Patrem nostrum et Deum nostrum; sed cum distinctione, Patrem meum et Patrem uestrum? Patrem meum, quia unicus sum: Patrem uestrum, gratia, non natura. Patrem meum quia hoc semper fui: Patrem uestrum, quia ego uos elegi. Deum meum et Deum uestrum. Unde Deus Christi Pater? Pater eius, quia genuit eum. Unde Deus eius? Quia et creauit. Genuit eum uerbum unigenitum; creauit eum ex semine Dauid secundum carnem. Ergo et Pater Christi, et Deus Christi: Pater Christi, secundum diuinitatem; Deus Christi, secundum infirmitatem. Audi unde Deus Christi, Psalmum interrogemus: De uentre matris mee, inquit, Deus meus es tu . Ante  uentrem matris mee Pater meus, de uentre matris mee Deus meus. Quare ergo et ibi distinctio, puta, Patrem meum et Patrem uestrum? Est distinctio, quia aliter Pater unigeniti Filii, aliter Pater noster: illius Pater per naturam, noster per gratiam. Debuit ergo dicere, ad Patrem meum et Patrem uestrum, et, Deum nostrum. Quia Deus creature, si sit Deus, et ideo Christi, quia et creatura Christus secundum hominem: Pater Christi distincte, quia creator Christus; Deus Christi, quare distincte, cum secundum hominem creatura Christus, creatura et nos? Secundum hominem Christus utique seruus, formam serui accipiens, iuxta Apostolum . Quare ergo Deum meum et Deum uestrum ibi distincte? Distincte plane. Nos enim omnes Deus noster per propaginem peccati formauit: ille et homo aliter factus est. Ille de uirgine natus est [1 1Kb] : illum mulier non concupiscendo, sed credendo concepit. Ille propaginem peccati ex Adam non traxit. Nos omnes per peccatum nati sumus: ille sine peccato natus est, qui peccata mundauit. Ergo et ibi distinctio, Deum meum et Deum uestrum. Ex semine enim creati estis, ex masculo et femina, ex concupiscentia carnis uenistis cum propagine peccati, quibuscumque Scriptura dicit: Quis mundus in conspectu tuo? Nec infans, cuius unius diei est uita super terram . Denique cum infantibus curritur, ut soluatur illis quod non uiuendo addiderunt, sed quod nascendo traxerunt. Non sic Christus. Deum meum et Deum uestrum: Deum meum, propter similitudinem carnis peccati; Deum uestrum, propter carnem peccati.

6. Conclusio. Hucusque de lectione euangelica, que pertinet ad resurrectionem Domini, quam scripsit Ioannes euangelista, sermonem fecisse suffecerit: propterea quia legende erunt alie lectiones ipsius Euangelii Ioannis de ipsa resurrectione Domini. Nemo enim de resurrectione eius copiosius narrauit quam sanctus Ioannes, ita ut uno die legi non possit: sed legitur et alio, legitur et tertio, quousque finiatur quidquid et Ioannes sanctus de Domini resurrectione scripsit.



SERMO CCXLuII  . In diebus Paschalibus, XuIII. De alia lectione Euangelii Ioannis, cap. XX, 19-31.

1. Resurrectio ex quatuor Euangeliis recitata. Resurrectio Domini nostri Iesu Christi secundum ueritatem quatuor Euangelistarum hesterno die uideturesse completa. Primo enim die lecta est resurrectio secundum Mattheum, alio die secundum Lucam, tertio die secundum Marcum, quarto, id est hesterno secundum Ioannem. Sed quoniam Ioannes et Lucas de ipsa resurrectione et que contigerunt post resurrectionem, plurima scripserunt,  que non possunt una lectione recitari; et heri audiuimus aliquid secundum Ioannem, et hodie, et adhuc alie lectiones restant. Hodie ergo quid audiuimus? Quia ipso die quo resurrexit, id est dominico die, cum sero factum esset, et essent discipuli in uno loco, et ostia clausa essent propter timorem Iudeorum, apparuit Dominus in medio eorum. Ipso ergo die, sicut euangelista Ioannes testis est, bis apparuit discipulis suis, mane et sero. Ex eo quod mane apparuit, etiam ipsa lectio recitata est: quod uero eodem die sero rursus apparuerit, modo cum recitaretur audiuimus. Non opus erat ut a me ista commemorarentur, sed ut, a uobis aduerterentur: propter quorumdam uero minorem intelligentiam uel maiorem negligentiam oportuit commemorare, ut sciatis non solum quid audistis, sed etiam de qua Scriptura uobis legitur quod audistis.

2. Christi ad discipulos per ostia clausa intrantis miraculum ex aliis miraculis suadetur. uideamus ergo quid nobis ad loquendum hodierna lectione proponitur. Ipsa quippe lectio admonet nos, et quodam modo loquitur nobis, ut aliquid dicamus, quemadmodum Dominus qui in ea soliditate corporis resurrexit, ut non solum uideretur a discipulis, sed etiam tangeretur, potuerit illis apparere ostiis clausis. Nonnulli enim de hac re ita mouentur, ut pene periclitentur, afferentes contra miracula diuina preiudicia ratiocinationum suarum. Sic enim disputant: Si corpus erat, si caro et ossa erant, si hoc surrexit de sepulcro, quod pependit in ligno; quomodo per clausa ostia intrare potuit? Si non potuit, dicunt, Non est factum. Si potuit, quomodo potuit? Si comprehendis modum, non est miraculum: et si miraculum tibi non uidetur, propinquas ut neges quia et de sepulcro resurrexit. Respice ab initio miracula Domini tui, et redde mihi de singulis rationem. uir non accessit, et uirgo concepit. Redde rationem, quomodo sine masculo uirgo conceperit. Ubi defecerit ratio, ibi est fidei edificatio. Ecce habes unum in Domini conceptu miraculum: audi etiam in partu. uirgo peperit, et uirgo permansit. Iam tunc Dominus antequam resurgeret, per clausa ostia natus est. Queris a me et dicis: Si per clausa ostia intrauit, ubi est corporis modus? Et ego respondeo: Si super mare ambulauit, ubi est corporis pondus? Sed fecit illud Dominus tanquam Dominus. Numquid ergo cum resurrexit, destitit esse Dominus? Quid quod et Petrum fecit ambulare super mare ? Quod in illo diuinitas potuit, in isto fides impleuit. Sed Christus, quia potuit; Petrus, quia Christus adiuuit. Si ergo ceperis [1 1Kb] humano sensu miraculorum discutere rationem, timeo ne perdas fidem. Nescis nichil esse impossibile Deo? Quicumque ergo tibi dixerit, Si intrauit per ostia clausa, non erat corpus: responde tu illi a contrario, Imo si tactus est, corpus erat; si manducauit, corpus erat: et fecit illud miraculo, non natura. Nonne admirandus est quotidianus cursus ipse nature? Omnia miraculis plena sunt: sed assiduitate uiluerunt. Redde mihi rationem: aliquid interrogo  de consuetis et solitis: redde rationem, quare tam magne arboris fici semen tam modicum est, ut uideri uix possit, et humilis cucurbita tam grande semen parit. In illo tamen grano seminis exiguo, uix uisibili, si consideres animo, non oculis; in illa exiguitate, illis angustiis, et radix latet, et robur insertum est, et folia futura alligata [1 1Kb] sunt, et fructus qui apparebit in arbore, iam est premissus [2 1Kb] in semine. Non opus est multa percurrere: de quotidianis rebus nemo reddit rationem, et exigis a me de miraculis rationem. Euangelium ergo lege, et crede facta que mira sunt. Plus est quod fecit Deus, et non miraris quod excedit omnia opera: nichil erat, et mundus est.

3. Confirmatur ex dicto Domini de camelo, qui Deo faciente potest intrare per foramen acus. Sed non potuit, inquis, corporis moles transire per ostia, que clausa erant. Quanta erat illa moles, rogo te? Tanta utique, quanta est in omnibus: numquid tanta, quanta est in camelo? Non utique tanta. Lege Euangelium, audi ipsum: difficultatem diuitis intrantis in regnum celorum cum uoluisset ostendere, ait, Facilius intrat camelus per foramen acus, quam diues in regnum celorum. Hoc audito discipuli, considerantes nullo modo fieri posse ut camelus per foramen acus intraret, contristati sunt apud se, dicentes: Si ita est, quisnam poterit saluare semetipsum? Si facilius intrat camelus per foramen acus quam diues in regnum celorum; nullo modo potest camelus intrare per foramen acus; nullus ergo diuitum saluari potest. Respondit Dominus: Que hominibus impossibilia sunt, Deo facilia sunt . Potest Deus et camelum per foramen acus traiicere, et diuitem introducere in regnum celorum. Quid mihi de ostiis clausis calumniaris? Ostia clausa habent uel rimam: compara rimam ostiorum foramini acus, compara molem carnis humane magnitudini camelorum; et noli calumniari diuinitati miraculorum.



SERMO CCXLuIII [* 1Kb]  . In diebus Paschalibus, XIX. De lectione Euangelii Ioannis, cap. XXI, 1-14: et de duabus piscationibus, una ante passionem, altera post resurrectionem  .



CAPUT PRIMUM.

1. Piscatio ad mare Tiberiadis non sine mysterio. In piscationibus duabus figura Ecclesie presentis ac future. Et hodie lectio recitata est de his que facta sunt post resurrectionem Domini secundum euangelistam Ioannem. Audiuit nobiscum Charitas uestra, Dominum Iesum Christum ad mare Tiberiadis ostendisse se discipulis suis; et qui eos iam fecerat piscatores hominum, inuenit eos adhuc piscatores piscium. Per totam noctem nichil ceperunt: uiso autem Domino, et eo iubente retia mittentes,  ceperunt quantum numerum audistis. Nunquam hoc Dominus iuberet, nisi aliquid significare uellet, quod nobis nosse expediret. Quid ergo pro magno potuit ad Iesum Christum pertinere, si pisces caperentur, aut si non caperentur? Sed illa piscatio, nostra erat significatio. Recolamus ergo uobiscum duas illas piscationes discipulorum factas iubente Domino Iesu Christo, unam ante passionem, alteram post resurrectionem. In his ergo duabus piscationibus tota figuratur Ecclesia, et qualis est modo, et qualis erit in resurrectione mortuorum. Modo enim habet sine numero multos, et bonos et malos: post resurrectionem autem habebit certo numero solos bonos.



CAPUT II.

2. Piscatio prima. Recordamini ergo primam piscationem, ubi uideamus Ecclesiam qualis est in isto tempore. Dominus iehsu inuenit discipulos suos piscantes, quando primum eos uocauit, ut sequerentur eum. Tunc tota nocte nichil ceperunt. Eo autem uiso, audierunt ab illo, Mittite retia. Domine, inquiunt, per totam noctem nichil cepimus; sed ecce in uerbo tuo rete mittimus. Miserunt, iubente Omnipotente. Quid potuit aliud fieri, nisi quod ille uoluisset? Sed tamen eodem ipso facto aliquid nobis, ut dixi, quod nosse expediat, significare dignatus est. Missa sunt retia. Adhuc Dominus nondum erat passus, nondum resurrexerat. Missa sunt retia: ceperunt tantum piscium, ut duo nauigia implerentur, et ipsa retia eadem piscium multitudine scinderentur . Tunc illis dixit: uenite et faciam uos piscatores hominum . Acceperunt ab illo retia uerbi Dei, miserunt in mundum tanquam in mare profundum: ceperunt quantam multitudinem Christianorum cernimus et miramur. Duo autem illa nauigia, duos populos significabant, Iudeorum et Gentium, Synagoge et Ecclesie, circumcisionis et preputii. Illorum enim duorum nauigiorum, tanquam duorum parietum de diuerso uenientium, lapis angularis est Christus . Sed quid audiuimus? Ibi premebantur nauigia pre multitudine. Sic fit modo: multi christiani qui male uiuunt, Ecclesiam premunt. Parum est quia premunt - et retia disrumpunt. Nam si non essent retia scissa, schismata non essent commissa.



CAPUT III.

3. Secunda piscatio. Transeamus ergo ab ista piscatione quam toleramus, et ad illam ueniamus quam ardenter optamus et fideliter exoptamus. Ecce Dominus mortuus est, sed resurrexit: apparuit ad mare discipulis suis, iubet eos retia mittere, non quomodocumque. Intendite. Nam in prima piscatione non illis dixit, Mittite retia in dexteram, aut in sinistram. Quia si diceret, In sinistram; soli mali significarentur: si diceret, In dexteram; soli boni figurarentur. Ideo non dixit, uel, In dexteram, uel, In sinistram, quia permixti erant capiendi boni cum malis. Iam modo post resurrectionem qualis erit Ecclesia, audite, discernite, gaudete, sperate, comprehendite. Mittite, inquit, retia in dexteram partem. Iam dexteri capiuntur: nulli mali timeantur. Scitis enim quia dixit se separaturum esse oues ab hedis; oues positurum ad dexteram, hedos ad sinistram:  sinistris dicturum, Ite in ignem eternum; dexteris dicturum, Accipite regnum . Ecce unde, Mittite retia in dexteram partem. Miserunt, ceperunt: certus est numerus; nemo est ibi super numerum . Modo autem quanti super numerum accedunt ad altare, in populo Dei uidentur, et in libro uite non scribuntur. Ibi ergo certus numerus est. De quibus piscibus et uos esse affectate; non audiendo tantum et laudando, sed intelligendo et bene uiuendo. Mittuntur ergo retia, capiuntur pisces magni. Quis est enim ibi tunc paruus, quando erunt equales Angelis Dei ? Capiuntur ergo pisces magni, centum quinquaginta et tres. Dicet mihi aliquis, Et tot erunt sancti? Absit a nobis ut tantam paucitatem esse sanctorum et in illo regno futurorum etiam de sola ista Ecclesia suspicemur. Certus numerus erit: sed millia millium erunt de populo Isrelitico. Ioannes sanctus in Apocalypsi de solo populo Isrel duodecies duodena millia dicit futuros, qui se cum mulieribus non conquinauerunt; uirgines enim permanserunt. At uero de ceteris gentibus uenire dicit cum stolis albis tanta millia hominum, que numerare nemo potest .



CAPUT Iu.

4. Numerus piscium quid mysterii habeat. Precepta nullus implet, nisi adiutus gratia. Aliquod ergo signum uult iste numerus, et anniuersaria solemnitate sermonis huius commemorare uobis debeo, quod omni anno soletis audire. Centum quinquaginta et tres pisces, numerus est significans millia millium sanctorum atque fidelium. Quare autem isto numero tot millia, que futura sunt in regno celorum, Dominus significare dignatus est? Audite quare. Scitis Legem datam esse per Moysen populo Dei, et in ipsa Lege precipuum commemorari Decalogum, id est, decem precepta Legis. Quorum est unum preceptum de colendo uno Deo; secundum preceptum, Ne accipias nomen Domini Dei tui in uanum; tertium preceptum de obseruatione sabbati, quod Christiani spiritualiter obseruant, Iudei carnaliter uiolant. Ista tria precepta ad Deum pertinent, reliqua septem ad homines: propter illa duo principalia, Diliges Dominum Deum tuum in toto corde tuo, et ex tota anima tua, et ex tota mente tua; et diliges proximum tuum tanquam te ipsum. In his duobus mandatis, tota Lex pendet et Prophete . Quia ergo duo sunt ista precepta, in illo Decalogo tria pertinent ad dilectionem Dei, et septem ad dilectionem proximi. Que sunt septem pertinentia ad hominem? Honora patrem tuum et matrem, Non mechaberis, Non occides, Non furaberis, Non falsum testimonium dixeris, Non concupisces uxorem proximi tui, Non concupisces rem proximi tui .



CAPUT u.

Hec decem precepta nemo implet uribus suis, nisi adiuuetur gratia Dei. Si ergo legem nemo implet uiribus suis, nisi Deus adiuuet Spiritu suo; iam recolite quemadmodum Spiritus sanctus septenario numero commendatur, sicuti sanctus propheta dicit, implendum hominem Spiritu Dei, sapientie  et intellectus, consilii et fortitudinis, scientie et pietatis, Spiritu timoris Dei . Iste septem operationes commendant septenario numero Spiritum sanctum, qui quasi descendens ad nos, incipit a sapientia, finit ad timorem. Nos autem ascendentes incipimus a timore, perficimur in sapientia. Initium enim sapientie timor Domini . Si ergo Spiritu opus est ut lex possit impleri, accedant septem ad decem, fit numerus decem et septem. Si computes ab uno usque ad decem et septem, fiunt centum quinquaginta et tres. Non opus est omnia nunc numerare, apud uos numerate: sic computate, unum et duo et tria et quatuor sunt decem. Quomodo decem sunt unum et duo et tria et quatuor, sic adde ceteros numeros usque ad decem et septem: et inuenis numerum sacrum fidelium atque sanctorum in celestibus cum Domino futurorum.



SERMO CCXLIX [* 1Kb]  . In diebus Paschalibus, XX. De eadem lectione et de duabus piscationibus.

1. Piscatio iussu Domini facta duplex. Audiuimus Euangelium, quemadmodum Dominus iehsu, post resurrectionem apparuit discipulis piscantibus ad mare Tiberiadis. Quando eos uocauit primum, dixerat eis: uenite post me, et faciam uos piscatores hominum . Et tunc quidem quando uocati sunt, ad eius uerbum mittentes retia, ceperunt magnam multitudinem piscium; sed numerus non est dictus. Deinde in ipsa piscatione prima, non eis dixerat, Mittite rete in dexteram partem: sed tantum dixerat, Mittite; nec, In dexteram dixit; nec, In sinistram. Captus est autem tantus piscium numerus, ut esset sine numero, et onerata sunt nauigia eorum. Et quomodo onerata sunt? Sic loquitur Euangelium, Ut pene mergerentur . Tunc eis dixit quod commemoraui, uenite post me, et faciam uos piscatores hominum. Ad ipsa retia pertinemus, sumus quidem illis retibus capti; sed non remanemus captiui. Non timeat capi homo: si capi potest, decipi non potest. Sed quid sibi uult ista postrema piscatio, de qua hodie lectum est Euangelium? Apparuit Dominus piscatoribus stans in littore, et quesiuit ab eis utrum haberent pulmentarium. Dixerunt se non habere; nichil enim ceperant tota nocte. Et ait illis, Mittite in dexteram partem: quod tunc non dixerat. Et fecerunt; et non poterant trahere retia pre multitudine piscium. Inuenti sunt autem pisces centum quinquaginta tres. Et quoniam in illa prima piscatione dictum erat quia pre multitudine piscium retia rumpebantur, pertinuit ad curam Euangeliste in ista piscatione dicere, Et cum tam magni essent, non est scissum rete.

2. Piscationes due statum Ecclesie presentis et future adumbrant. Donatistarum schisma. Discernamus piscationes duas; unam ante resurrectionem, alteram post resurrectionem. In illa mittuntur passim retia:  non nominatur dextera, ne intelligantur soli boni; non nominatur sinistra, ne intelligantur soli mali: ergo permixti boni et mali. Et retia pre multitudine rumpebantur. Rupta retia significant schismata. uidemus, sic est, sic fit. Implentur nauigia duo propter populos duos de circumcisione et preputio: et sic implentur, ut premantur, et pene mergantur. Hoc quod significat, gemendum est. Turba turbauit Ecclesiam. Quam magnum numerum fecerunt male uiuentes, prementes et gementes [1 1Kb] ? Sed propter pisces bonos non sunt mersa nauigia. Disseramus [2 1Kb] illam piscationem nouissimam post resurrectionem. Malus ibi nullus, magna securitas, sed si bonus eris. Inter malos estote boni, et eritis sine malis boni. In ista piscatione est quod moueamini: inter malos estis. O qui fideliter me auditis, o uos ad quos non perit quod dico, o uos quibus uerbum non per aures transit, sed in cor descendit, o uos qui plus timetis male uiuere quam male mori: quia si bene uixeris, male mori non poteris [3 1Kb] : uos ergo qui me auditis, ut non solum credatis, sed etiam bene uiuatis; uiuite bene, et inter malos uiuite bene, retia nolite disrumpere. Qui multum sibi placuerunt, et quasi malos sustinere noluerunt, retia ruperunt, in mari perierunt. uiuite inter malos bene, non uobis suadeant mali christiani male uiuere. Non dicat cor tuum: Ego solus sum bonus. Si ceperis esse bonus; crede esse et alios, si tu esse potueris. Ne adulteretis, ne fornicemini, ne fraudem faciatis, ne furemini, ne falsum testimonium dicatis, ne falsum iuretis, ne inebriemini, ne commodatum negetis, ne inuentum alicuius in uico non reddatis. Hec et talia facite, securi inter malos pisces. Intra eadem retia natatis; sed uenietis ad littus, post resurrectionem in dextera inueniemini. Ibi nullus est malus. Quid enim, quia legem nostis, quia Dei mandata cognoscitis, quia scitis quid sit bonum et malum, quid uobis prodest, si non faciatis? Non ne ipsa scientia punitur conscientia? Sic discite, ut faciatis.

3. Mandata Dei nonnisi per gratiam impleri, intelligitur in numero piscium captorum. Mandata Dei propter magnum perfectionis mysterium Decalogo continentur. Decem precepta Legis sunt scripta in tabulis lapideis digito Dei, hoc est Spiritu sancto: in una tabula, precepta que ad Deum pertinent; in altera, que ad hominem pertinent. Quare hoc? Quia in dilectione Dei et proximi tota Lex pendet et Prophete . Sed quid ualent ista decem? Data est lex, sed si data esset lex que posset uiuificare, omnino ex lege esset iustitia . Nosti legem, et non facis legem; Littera occidit: ut autem facias quod nosti, Spiritus autem uiuificat . Accedant ad decem septem. Sicut enim lex Decalogo significatur, ita Spiritus sanctus septiformis ostenditur. Ipse inuocatur super baptizatos, ut det illis Deus, secundum prophetam, Spiritum sapientie  et intellectus: ecce duo. Spiritum consilii et fortitudinis: ecce quatuor. Spiritum scientie et pietatis: ecce sex. Spiritum timoris Domini: ecce septem . Quando ista septem accesserunt, fiunt decem. Quid dixi? Quasi absurdum est: Cum septem ad decem accesserunt, fiunt decem: quasi oblitus sum numerare. Ergo dicere debui. Cum septem ad decem accesserunt, fiunt decem et septem. Hoc omnes norunt: nam cum dicerem, Cum septem ad decem accesserunt, fiunt decem; pueri isti non me ridebant? Et tamen dico, et repeto, non erubesco. Cum intellexeritis, non reprehendetis computantem, sed amabitis disputantem. Decem sunt illa precepta legis: sed enumeraui et septem cooperationes Spiritus sancti. Cum ista septem accesserint, fiunt decem: cum Spiritus sanctus accesserit, impletur lex. Si autem ista septem non accesserint, non fiunt illa decem: in littera erunt, sed littera occidit; scientia preuaricatorem facit. Accedat Spiritus, et impletur lex, adiutorio Dei, non uiribus tuis. Ergo uide: non ualde amemus pertinere ad illa decem. Si enim ex lege iustitia, ergo Christus gratis mortuus est . Sed quo pertineamus? ad illa septem? Tale est ac si facere possimus, sed quid facimus nesciamus. Ergo ad decem septem pertineamus. Lex iubet, Spiritus iuuat: lex agit tecum, ut scias quid facias; Spiritus, ut facias. Ergo ad decem septem pertineamus, et computemus decem septem, et inueniemus nos in centum quinquaginta tribus. Iam nostis, sepe dixi, sepe ostendi. Ab uno usque ad quatuor decem sunt: sed si omnes addas. Unum sequantur duo: adde et duo, iam tria sunt: post duo sequantur tria, iam sex sunt: post tria sequantur quatuor, iam decem sunt. Quid me rumpo? Quod nostis loquor. Addite ceteros numeros, et peruenietis. Cum perueneritis ad decem et septem, ad centum et quinquaginta et tres crescendo peruenietis. Quid est crescendo? Proficiendo tanquam gradatim peruenietis ad dexteram, Obedite nobis, computate uobis.



SERMO CCL [* 1Kb]  . In diebus Paschalibus [1 1Kb] , XXI. De eadem lectione et de duabus piscationibus.

1. Ignobiles cur prius electi a Christo. Dominus iehsu infirma mundi eligens, ut confunderet fortia, et colligens Ecclesiam suam de toto orbe terrarum, non cepit ab imperatoribus, aut a senatoribus, sed a piscatoribus. Quecumque enim dignitates fuissent prius electe, sibi hoc auderent tribuere, non Dei gratie. Hoc consilium secretum Dei, hoc consilium Saluatoris nostri exponit Apostolus, ubi dicit: »uidete enim uocationem uestram, fratres,« Apostoli uerba sunt, »quia non multi sapientes secundum carnem, non multi potentes, non multi nobiles; sed infirma mundi  elegit Deus, ut confunderet fortia; et ignobilia mundi et contemptibilia elegit Deus, et ea que non sunt tanquam ea que sunt, ut que sunt euacuentur, ut non glorietur omnis caro coram illo« . Hoc et propheta dixit: »Omnis uallis implebitur, omnis mons et collis humiliabitur, equalitas campi constituetur« . Denique hodie ad gratiam Domini pariter accedunt nobiles et ignobiles, doctus et imperitus, pauper et diues. Ad istam gratiam accipiendam non se preponit superbia humilitati, nichil scienti, nichil habenti. Sed quid eis dixit? uenite post me, faciam uos piscatores hominum . Si illi piscatores non precessissent, nos quis cepisset? Modo magnus est quilibet orator, si potuerit bene exponere de quo scripsit piscator.

2. Piscationum duarum discrimen et mysterium. Prima piscatione boni et mali significantur congregandi. Periculum ex malorum felicitate. Schismata. Cum ergo piscatores piscium elegisset Dominus iehsu Christus, et fecisset piscatores hominum, in ipsis etiam piscationibus eorum aliquid nos uoluit admonere de uocatione populorum. Duas piscationes attendite necessaria distinctione discretas: unam, quando Dominus elegit eos de piscatoribus, et fecit eos discipulos suos; alteram, quam modo audiuimus, cum sanctum Euangelium legeretur, post resurrectionem Domini nostri Iesu Christi: illam ante resurrectionem, istam post resurrectionem. Quid intersit inter ambas piscationes, ualde debemus attendere: nauigium est instructionis nostre noua Euangelii predicatio, in quo et piscantes inuenit, quibus et ait, Mittite retia. Dixerunt illi: Tota nocte nil cepimus, frustra laborauimus; ecce in nomine tuo mittemus retia. Miserunt, et tantum ceperunt, ut implerent duas nauiculas, que piscium multitudine ita premebantur, ut propemodum mergerentur. Deinde ipsa multitudine piscium disrupta sunt retia. Tunc ait illis, uenite post me, et faciam uos piscatores hominum. Tunc relictis retibus et nauiculis, secuti sunt Christum . Modo post resurrectionem exhibuit nobis Dominus Christus aliam piscationem, distantem ab illa superiore. Tunc enim, Mittite retia, dixit: nec, In sinistram; nec, In dexteram partem; sed tantum, Mittite retia, dictum est. Si enim diceret, In sinistram, malos solos significaret; si, In dexteram, solos bonos. Quia ergo nec In dexteram nec In sinistram dixit, boni et mali significantur, de quibus loquitur Euangelium alio loco: quia misit paterfamilias seruos suos parata cena, et adduxerunt quos inuenire potuerunt, bonos et malos, et implete sunt nuptie discumbentibus . Talis est modo Ecclesia, plena bonis et malis. Multitudine impletur Ecclesia: sed multitudo ista aliquando premit, et prope naufragium conatur adducere. Male uiuentium multitudo bene uiuentes ita perturbat, ut qui bene uiuit, stultum se putet, quando attendit alios male uiuere: maxime quia secundum bona huius seculi inueniuntur multi felices nocentes, et inueniuntur multi infelices innocentes. Et quam metuendum est ne naufragio prematur atque mergatur! Quam metuendum est, karissimi, ne dicat  qui bene uiuit: Quid mihi prodest, quia bene uiuo! Ecce enim ille male uiuit et honoratior est me. Mihi quid prodest quia bene uiuo? Periclitatur: timeo ne mergatur. Alloquar eum, ut de profundo erigatur. Qui bene uiuis, bene uiue: noli fatigari, noli retro respicere. uera est promissio Domini tui dicentis, Qui perseuerauerit usque in finem, hic saluus erit . Attendo, inquis, quod alius male uiuit, et felix est. Falleris, infelix est: et eo est infelicior, quo sibi uidetur felicior. Insania est, quod non agnoscit miseriam suam. Si uideres febrientem ridentem, tu plangeres insanientem. Quod tibi promissum est, nondum uenit. Ille qui tibi felicior uidetur, rebus uisibilibus et temporalibus pascitur, ipsis letatur: nec attulit ea, nec auferet ea. Nudus ingressus est, nudus est exiturus. A falsis gaudiis uenturus est ad ueros dolores. Tibi autem quod promissum est, nondum uenit. Dura, ut peruenias; perseuera, ne deficiendo te ipsum fraudes: nam Deus te fallere non potest. Ecce dixi breuiter, ne nauigia mergantur. Accessit aliud ad illam piscationem detestabilius, ut retia rumperentur. Rupta sunt retia, hereses facte sunt. Quid enim aliud sunt schismata, nisi scissure? Sic ferenda et toleranda est prima piscatio, ut nemo tedio fatigetur: quamuis scriptum sit, Tedium tenuit me pro peccatoribus relinquentibus legem tuam . Nauigium clamat, quod prematur a multitudine, tanquam ipsa nauis habet hanc uocem: Tedium tenuit me pro peccatoribus relinquentibus legem tuam. Etsi premeris, uide semper ne mergaris. Tolerandi sunt mali modo, non separandi. Misericordiam et iudicium Domino canto : prius misericordia prerogatur, et postea iudicium exercetur. Separatio in iudicio fiet. Modo audiat me bonus, ut sit melior: audiat et malus, ut sit bonus; cum tempus est penitentie, nondum sententie. Transeamus ab ista piscatione, que habet gaudia mixta lacrymis: gaudia, quia colliguntur boni; mixta lacrymis, quia uix feruntur mali.

3. Altera piscatio. Numerus piscium in hac sola dictus. Mysterium numeri piscium. Lex sine gratia nichil ualet. Decem preceptorum distinctio. Auxilium Dei ad implendam legem necessarium. Ad illam piscationem nouissimam animum conuertamus: ibi reficiamur, ibi consolemur. Et ideo ipsa post resurrectionem Domini facta est, quia significauit Ecclesiam, qualis post resurrectionem futura est. Ecce dicitur discipulis piscantibus; Dominus dicit, qui et prius dixit: sed prius, quid mitterent; modo, quo mitterent, id est, in dexteram partem nauigii. Ergo illi modo capiuntur, qui ad dexteram stabunt: illi capiuntur, quibus dictum est, uenite, benedicti Patris mei, percipite regnum . Mittunt, et capiunt. Ibi numerus non est dictus in prima piscatione; sola multitudo dicta est, numerus non est definitus. Multi sunt enim super numerum modo, id est, ueniunt, intrant, implent ecclesias. Ipsi implent theatra, qui ecclesiam. Super numerum implent: ad numerum illum qui futurus est in uita eterna, non pertinent, nisi mutentur, cum uiuunt. Et numquid omnes mutantur?  Quomodo nec illi boni omnes perseuerant. Ideo illis dictum est: Qui perseuerauit usque in finem, hic saluus erit. Et illis qui adhuc mali sunt, dicitur: Nolo mortem peccatoris, sed ut conuertatur et uiuat . Ergo ibi numerus non est dictus, quia multi super numerum facti sunt. Dixit Psalmus: Annuntiaui, et locutus sum, multiplicati sunt super numerum . Modo in dexteram, non super numerum: centum quinquaginta tres sunt, sed magni. Hoc enim dictum est: Et cum tam magni essent, non est scissum rete. Tunc enim congregatio sanctorum erit, diuisiones et scissure hereticorum non erunt: pax erit, et perfecta unitas erit. Nemo minus, nemo plus erit, integer numerus erit. Sed ualde pauci sunt; si centum quinquaginta tres tantum sunt. Absit a nobis, ut tot soli sint in hac plebe: quanto magis in uniuersa Ecclesia Dei? Apocalypsis ipsius Ioannis euangeliste ostendit uisam fuisse tantam multitudinem sanctorum et in illa eternitate felicium, quantam numerare nemo possit. Sic ibi habetur scriptum . Et tamen omnes ad numerum istum pertinent, ad centum quinquaginta tres. Ad paucitatem ampliorem uolo redigere numerum istum. Centum quinquaginta tres sunt, pauciores illos faciamus. Decem et septem sunt isti centum quinquaginta tres. Quare decem? quare septem? Decem, propter legem: septem, propter Spiritum. Septenaria enim forma, propter perfectionem que predicatur in donis Spiritus sancti. Requiescet, inquit Isaias propheta, super eum Spiritus sanctus. Et cum dixisset Spiritum sanctum, enumerauit septem uirtutes. Spiritus sapientie et intellectus, Spiritus consilii et fortitudinis: habes quatuor. Spiritus scientie et pietatis, Spiritus timoris Domini . A sapientia cepit, ad timorem terminauit: tanquam descendens locutus est a summis ad ima, a sapientia ad timorem. Ab imis ad summa, a timore ad sapientiam: Initium enim sapientie timor Domini . Hoc est donum gratie: ista septenaria uirtute in dilectis Dei operatur Spiritus sanctus, ut aliquid lex ualeat ibi. Nam si tollas Spiritum, quid ualet lex? Preuaricatorem facit. Ideo dictum est, Littera occidit. Iubet, et non facit. Non occidebat, antequam tibi iuberetur; et si tenebat prouidentia peccatorem, non tamen tenebat preuaricatorem. Iubetur, et non facis; prohibetur, et facis: ecce littera occidit. Lex autem decem precepta habet. Preceptum primum legis est, colendum esse unum Deum, nullum alium, nullum idolum faciendum. Preceptum secundum est, Non accipies nomen Dei tui in uanum. Preceptum tertium est, Obserua diem sabbati; sed spiritualiter, non carnaliter quomodo Iudei. Ista tria precepta ad dilectionem Dei pertinent. Sed quia, In his duobus preceptis, ait, tota Lex pendet et Prophete, id est, in dilectione Dei et in dilectione proximi : cum audisti quid pertineat ad dilectionem Dei, unitas, ueritas, quies; attende quid pertineat ad dilectionem proximi. Honora patrem tuum, et matrem tuam: habes quartum preceptum. Non mechaberis: habes quintum.  Non homicidium facies: habes sextum. Non furtum facies: habes septimum. Non falsum testimonium dices: habes octauum. Non concupisces rem proximi tui: habes nonum. Non concupisces uxorem proximi, tui : habes decimum. Qui dicit, Non concupisces, interna pulsat, interiora percutit. Concupiscentia negotium agit. Ecce ista Lex est in decem: quid prodest cum didiceris, et non feceris? Preuaricator eris. Ut autem facias, auxilium necessarium est. Unde auxilium? De Spiritu. Ergo Littera occidit, Spiritus autem uiuificat . Ad decem accedant septem, fiunt decem et septem. In isto numero est omnis multitudo perfectorum; sed quomodo perueniant ad centum quinquaginta tres, soleo uobis dicere, et multi preueniunt me: solemniter tamen sermo reddendus est. Multi obliti sunt, aliqui nec audierunt: qui autem non sunt obliti et audierunt, patienter ferant, ut alii commemorentur et instruantur. Quando duo ambulant in uia, unus celerior et alter tardior, in potestate celerioris est ut comes non deseratur. Nihil perdit, qui audit quod sciebat; et in eo quod nichil perdit etiam gaudere debet, quia instruitur qui nesciebat. Decem et septem numera, ab uno usque ad decem et septem, ita ut omnes addas, et peruenies ad centum quinquaginta tres. Quid a me exspectatis? Numerate uobis.



SERMO CCLI [* 1Kb]  . In diebus Paschalibus  , XXII. De eadem lectione et de duabus piscationibus.



CAPUT PRIMUM.

1. Piscationes Domini iussu facte due. In prima piscatione tria significata sunt: mixtura bonorum et malorum, pressura turbarum, separationes hereticorum. Liberatoris nostri piscatio, nostra est liberatio. Duas autem aduertimus in sancto Euangelio Domini piscationes, id est, quando ad uerbum ipsius missa sunt retia: unam prius, quando discipulos elegit; et hanc alteram, quando a mortuis resurrexit. Illa piscatio significauit Ecclesiam, qualis est modo: ista uero post resurrectionem Domini, significauit Ecclesiam, qualis futura est in fine seculi. Denique in illa priori piscatione, iussit mitti retia, et non dixit in quam partem; sed tantummodo ut mitterentur, precepit. Miserunt discipuli: non dictum est, In dexteram; non dictum est, In sinistram. Pisces enim homines significabant: si ergo diceretur, In dexteram, soli boni futuri erant; si diceretur, In sinistram, soli mali. Quia uero permixti futuri erant in Ecclesia et boni et mali, sine differentia missa sunt retia; ut caperentur pisces significantes mixturam bonorum et malorum. Deinde et hoc ibi scriptum est, quia tantum ceperunt piscium, ut due nauicule implete mergerentur, hoc est, ad  submersionem premerentur . Non enim submersa sunt illa duo nauigia, sed periclitata. Unde periclitata? Multitudine piscium. Significatum est hinc, quia per multitudinem quam collectura erat Ecclesia, periclitatura erat disciplina. Et hoc adiunctum est in illa piscatione, atque narratur, quia et retia pre multitudine piscium disrupta sunt. Disrupta retia quid significauerunt, nisi futura schismata? Tria ergo ista in illa piscatione significata sunt: mixtura bonorum et malorum, pressura turbarum, separationes hereticorum. Mixtura bonorum et malorum; quia nec in dexteram, nec in sinistram missa sunt retia: pressura turbarum; quia tantum captum est, ut nauicule premerentur: separationes hereticorum; quia tanta fuerat multitudo, ut retia rumperentur.



CAPUT II.

2. Altera piscatione significatus electorum numerus. Rete missum in dexteram, quia soli boni colligendi. Numerus, ad electos: super numerum, ad reprobos spectat. Respicite nunc ad piscationem istam, que hodie recitata est. Facta est enim post resurrectionem Domini, ut significaret talem futuram Ecclesiam post nostram resurrectionem. Mittite, inquit, rete in dexteram partem. Discretus est ergo numerus eorum qui ad dexteram stabunt. Meministis enim Dominum dixisse uenturum se esse cum Angelis suis, et quod congregabuntur ante eum omnes gentes; et diuidet eas, sicut pastor diuidit oues ab hedis: oues ponet ad dexteram, hedos ad sinistram. Ouibus dicturus est, uenite, percipite regnum: hedis dicturus est, Ite in ignem eternum . Mittite in dexteram. Tanquam diceret: Iam resurrexi, Ecclesiam uolo significare, que erit in resurrectione mortuorum. Mittite in dexteram. Missa sunt retia in dexteram: nec poterant ea leuare pre multitudine piscium. Et ibi dicta est multitudo: sed hic certus numerus, et multitudo, et magnitudo: ibi autem non est dictus numerus. Modo enim antequam ueniat resurrectio, et separentur boni a malis, illud impletur quod ait propheta: Annuntiaui, et locutus sum. Quid est, Annuntiaui, et locutus sum? Retia misi. Et quid? Multiplicati sunt super numerum . Est numerus, sunt super numerum. Numerus ad sanctos pertinet, qui sunt regnaturi cum Christo. Super numerum modo in Ecclesiam intrare possunt, in regnum celorum non possunt.



CAPUT III.

Quare admoneo, ut eripiatis uos de presenti seculo malo. Quare admoneo, ut qui uultis uiuere, non imitemini malos christianos. Non dicatis: Quare? ille non fidelis est, et inebriatur? Quare? ille non fidelis est, et concubinas habet? Quare? ille non fidelis est, et quotidie fraudes facit? Quare? ille non fidelis est, et mathematicos consulit? Modo enim qui uolueritis esse grana, tunc inueniemini in massa. Qui autem uolueritis palea esse, inueniemini in magno aceruo, sed magno igne incendendo.

3. Littus, finis seculi. Non scissum rete, quia nulle hereses. Quis magnus, et quis minimus, in regno celorum. Quid ergo? Adduxerunt, inquit, retia ad littus. Petrus attraxit retia ad littus: modo cum Euangelium  legeretur, audistis. Ubi audis littus, intellige finem maris: ubi audis finem maris, intellige seculi finem. In illa piscatione non ad littus attracta sunt retia: sed ipsi pisces qui capti sunt, in nauiculas fusi sunt. Hic autem traxerunt ad littus. Spera finem seculi. uenturus est finis; bono dextrorum, malo sinistrorum. Et quot pisces? Attraxerunt, inquit, retia habentia pisces centum quinquaginta tres. Et adiecit Euangelista rem necessariam: Et cum tanti, id est, tam magni essent, non est scissum rete. Magni erunt, sed hereses non erunt: et ideo magis hereses non erunt, quia magni erunt. Qui sunt magni? Lege uerba ipsius Domini in Euangelio, et inuenies magnos. Ait enim quodam loco: Non ueni Legem et Prophetas soluere, sed adimplere.



CAPUT Iu.

Amen enim dico uobis, quoniam quicumque soluerit unum de mandatis istis minimis, et docuerit: soluerit et docuerit sic; soluerit male uiuendo, et docuerit bona docendo: minimus uocabitur in regno celorum . Sed in quo regno celorum? In Ecclesia que modo est; quia et ipsa uocatur regnum celorum. Nam si non uocaretur regnum celorum et ista Ecclesia, que colligit bonos et malos, non diceret ipse Dominus in parabola loquens: Simile est regnum celorum sagene misse in mare, que congregat omnia genera piscium. Sed ecce quid sequitur? Simile est regnum celorum sagene misse in mare. Sagene, retia sunt: congregat omnia genera piscium. Sed quid? Trahunt illa ad littus. Hoc in parabola Dominus dicit. Et cum traxerint ad littus, sedent, et colligunt bonos et mittunt in uascula, malos autem proiiciunt. Et exposuit quod proposuit. Quid enim ait? Sic erit in consummatione seculi. Intellexistis littus? ueniunt, inquit, Angeli, et colligunt malos de medio iustorum, et mittunt in caminum ignis ardentis: ibi erit fletus et stridor dentium . Tamen regnum celorum est appellata Ecclesia. Et quando quidem mare habet pisces simul natantes et bonos et malos, in isto regno celorum, id est, in Ecclesia huius temporis minimus uocatur ille qui docet bona, et agit mala: quia ibi est et ipse. Non enim non est ibi: ibi est in regno celorum, id est, in Ecclesia, qualis est isto tempore. Docet bona, agit mala: necessarius est, mercenarius est. Amen dico uobis, ait, perceperunt mercedem suam . Prodest aliquid. Nam si nichil prodessent, qui bona docent et male uiuunt, non diceret ipse Dominus suo populo: Scribe et Pharisei cathedram Moysi sedent: que dicunt, facite; que autem faciunt, facere nolite. Quare? Dicunt enim, et non faciunt .



CAPUT u.

4. Magnus in regno celorum. Intendat ergo Charitas uestra: uolo enim exponere qui sunt pisces magni. Qui soluerit, inquit, unum de mandatis istis minimis, minimus uocabitur in regno celorum. Ibi erit, sed minimus. Qui autem fecerit, et sic docuerit, magnus uocabitur in regno celorum. Ecce sunt illi pisces magni, ad dexteram capti. Qui fecerit, et sic docuerit: bona fecerit, bona docuerit; non sibi loquenti male uiuendo contradixerit, cum male uite  testem habeat linguam bonam. »Qui« ergo »fecerit, et sic docuerit, magnus uocabitur in regno celorum.« Et sequitur: »Dico enim uobis, quia nisi abundauerit iustitia uestra super Scribarum et Phariseorum, non intrabitis in regnum celorum« . Modo quomodo intelligis regnum celorum? Illud unde dicitur dextris, uenite, benedicti Patris mei, percipite regnum . Nisi abundauerit iustitia uestra plus quam Scribarum et Phariseorum. Quid est, plus quam Scribarum et Phariseorum? Respice Scribas illos et Phariseos, qui cathedram Moysi sedent, de quibus dictum est, Que dicunt, facite; que faciunt, facere nolite: dicunt enim, et non faciunt. Ergo iustitia Phariseorum est, dicere et non facere. Abundet iustitia uestra super Scribarum et Phariseorum, ut et bona dicatis, et bene uiuatis.



CAPUT uI.

5. Numerus piscium centum quinquaginta trium quid significet. Spiritus sanctus septenario commendatus. Sanctificatio nostra plena. Iam ergo de numero centum quinquaginta trium piscium quid opus est eadem retexere? Nostis illa. A decem et septem nascitur numerus crescens. Incipe ab uno, perueni ad decem et septem, ut omnes addas: id est, unum addas ad duos, et fiant tres; addas tres, et fiant sex; addas quatuor, et fiant decem. Sic omnes adde usque ad decem et septem, et peruenis ad centum quinquaginta tres. Tota ergo intentio nostra esse non debet, nisi quid sibi uolunt decem et septem: ibi est enim fundamentum centum quinquaginta trium. Quid sibi uolunt decem et septem? In lege agnosce decem. Decem precepta data sunt prima: Decalogus [1 1Kb] dicitur scriptus in tabulis digito Dei. In decem agnosce Legem, in septem agnosce Spiritum sanctum. Septenario enim numero commendatur Spiritus sanctus. Ideo non nominatur in Lege sanctificatio, nisi septimo die. Fecit Deus lucem: non dictum est, Sanctificauit eam. Fecit firmamentum: non dictum est, Sanctificauit firmamentum. Discreuit mare a terra, iussit germinare terram: non dictum est, Sanctificauit. Fecit lunam et sidera: non dictum est, Sanctificauit. Iussit animalia procedere de aquis natantia et uolantia: non dictum est, Sanctificauit. Iussit de terra exire animalia quadrupedia et omnia repentia: non dictum est, Sanctificauit. Fecit ipsum hominem: non dictum est, Sanctificauit.



CAPUT uII.

uentum est ad septimum diem, ubi requieuit; et ipsum sanctificauit . Per requiem suam Deus sanctificauit requiem nostram. Ibi ergo erit sanctificatio nostra plena, ubi cum illo sine fine requiescemus. Nam quare Deus requiesceret? Non enim operando fatigatus est. Tu si uerbo facias, non fatigaris; si iubeas, et continuo fiat, stas, integer manes. Pauca uerba dixit, unde totum fecit, et subito lassatus est?

6. Lex non impletur sine Dei adiutorio. Non timore pene lex impletur, sed amore iustitie. Ergo legem agnosce in decem; Spiritum sanctum agnosce in septem. Iungatur Spiritus Legi. Quia si acceperis Legem,  et defuerit tibi adiutorium Spiritus, non imples quod legis, non imples quod tibi iubetur: sed homo sub Lege insuper preuaricator tenetur. Accedat Spiritus, adiuuet; et fit quod iubetur. Si desit Spiritus, littera occidit te. Quare littera occidit te? Quia preuaricatorem te faciet. Nec potes te excusare de ignorantia, quia legem accepisti. Iam quod faceres didicisti, ignorantia te non excusat, Spiritus te non adiuuat: ergo periisti. Sed quid ait apostolus Paulus, Littera occidit, Spiritus autem uiuificat ? Unde Spiritus uiuificat? Quia facit impleri litteram, ne occidat. Isti sunt sancti, qui faciunt legem Dei ex dono Dei. Lex iubere potest, iuuare non potest. Accedit adiutor Spiritus; et fit iussum Dei cum gaudio, cum delectatione. Nam multi faciunt ex timore. Sed qui faciunt legem, timendo penam, mallent non esse quod timerent. Qui autem faciunt Legem amando iustitiam, gaudent et ibi, quia non habent inimicam.



CAPUT uIII.

7. Sermo Dei aduersarius noster. Ideo dicit Dominus, Concorda cum aduersario tuo cito, dum es cum illo in uia . Quis est aduersarius tuus? Sermo Legis. Que est uia? uita ista. Quomodo est ille aduersarius? Dicit, Non mechaberis: et tu uis mecari. Dicit, Non concupisces rem proximi tui: et tu uis rapere res alienas. Dicit, Honora patrem et matrem: et tu contumeliosus es in parentes. Dicit Lex, Noli dicere falsum testimonium : tu a mendacio non recedis. Quando uides quia ille sermo aliud iubet, et tu aliud facis, est aduersarius tuus. Aduersarium habes malum, non tecum intret in secretarium: compone dum es cum illo in uia. Adest Deus qui uos concordet. Quomodo uos concordat Deus? Donando peccata, et inspirando iustitiam, ut fiant opera bona. Cum ergo concordaueris cum aduersario, id est, cum decalogo Legis, per Spiritum sanctum, pertinebis ad decem et septem. Cum pertinueris ad decem et septem, iam exinde excrescet numerus ad centum quinquaginta tres. Eris ad dexteram coronandus: ne remaneas ad sinistram damnandus.



SERMO CCLII [* 1Kb]  . In diebus Paschalibus, XXIII. De eadem lectione et de duabus piscationibus.



CAPUT PRIMUM.

1. Piscatio iussu Domini facta non sine mysterio. Altera piscatio ante passionem. Etiam factis loquitur Christus. Multis et uariis modis, et altitudinem diuinitatis sue, et misericordiam humanitatis, in Scripturis sanctis Dominus noster iehsu Christus ostendit, quemadmodum solet, in mysteriis et sacramentis; ut petentes accipiant, et querentes inueniant, et pulsantibus aperiatur. Hoc enim etiam quod lectum est hodie de sancto Euangelio querit intellectorem, et facit gaudium spirituale, cum fuerit intellectum. Intendat Sanctitas uestra quid sibi uelit, quod eo modo se Dominum discipulis demonstrasse  sancta Scriptura testatur, quomodo Euangelista narrat. Perrexerunt enim discipuli piscatum, et tota nocte nichil ceperunt. Dominus autem apparuit eis mane in littore, interrogauit utrum haberent pulmentarium: illi se dixerunt non habere. Ait illis: Mittite retia in dexteram partem, et inuenietis. Qui quasi empturus uenerat, gratis tanta largitus est; et largitus de mari, tanquam de creatura sua. Magnum quidem miraculum. Miserunt statim, et tantum ceperunt ut pre multitudine piscium extrahere retia non possent. Sed hoc tantum miraculum si attendas quis fecerit, non est mirum: multa enim maiora iam fecerat. Non enim qui ante resurrectionem mortuos suscitauerat, magnum aliquid post resurrectionem fuit quod pisces capi fecit. Ergo interrogare debemus ipsum miraculum, quid nobis interius loquatur. Non enim sine causa non dixit utcumque, Mittite retia; sed, Mittite in dexteram partem. Deinde pertinuit ad Euangelistam dicere et numerum piscium. Pertinuit etiam dicere, Et cum tanti essent, id est, tam magni, retia non sunt disrupta. Hoc loco recordari nos fecit, aliquando ad iussum Domini missa esse retia, quando elegit discipulos, antequam pateretur ipse. Ibi erat Petrus, Ioannes et Iacobus. Miserunt retia, ceperunt pisces innumerabiles, et cum unum nauigium impletum esset, quesierunt se adiuuari a uicino nauigio: et impleta sunt duo nauigia piscibus , sanc tam multis, ut retia rumperentur . Quare ibi numerus nullus dicitur? Quare ibi retia rumpebantur, hic non rupta sunt? Quare ibi non dictum est, ut ad dexteram partem mitterentur retia, hic autem dixit, Mittite retia in dexteram partem? Non est utique sine causa. Non enim faciebat ista Dominus quasi frustra et inaniter. uerbum Dei est Christus, qui non solum sonis, sed etiam factis loquitur hominibus.



CAPUT II.

2. Discrimen duarum piscationum. Retia, uerbum Dei; mare, seculum. Hoc ergo nobis propositum est, quod cum uestra Charitate tractemus, quid sibi uelit ista diuersitas. Etenim retia illa que missa sunt antea, et ceperunt innumerabilem piscium numerum, et onerauerunt duas naues, et retia rumpebantur, et non sunt missa in dexteram partem retia; sed neque dictum est, in sinistram. Iam mysterium captionis illius impletur hoc tempore. Illud autem alterum mysterium, quod non sine causa post resurrectionem fecit, iam non moriturus, sed semper uiuus futurus; non solum diuinitate, qua nunquam mortuus est, sed etiam corpore, quo pro nobis mori dignatus est. Non ergo frustra illud ante passionem, hoc post resurrectionem. Illic nec in dexteram, nec in sinistram, sed tantum, Mittite retia: hic autem, Mittite in dexteram. Ibi nullus numerus, sed sola copiosa multitudo, ut duas naues pene mergeret; nam et hoc dictum est ibi: est hic autem et numerus, et magnitudo piscium. Deinde ibi retia rumpebantur, hic pertinuit ad Euangelistam dicere, Et cum tam magni essent, retia non sunt disrupta.  Numquid non uidemus, fratres, uerbum Dei retia esse, et hoc seculum mare, et omnes qui credunt intra illa retia includi? Si forte quis dubitat hoc significare, attendat ipsum Dominum in parabola hoc dixisse, quod in miraculo ostendit. Ait enim: »Simile est regnum celorum sagene misse in mare, que congregat ex omni genere piscium. Quam, cum impleta esset, educentes, traxerunt illam ad littus; et iuxta littus sedentes elegerunt bonos in uasa, malos autem foras miserunt. Sic erit in fine seculi: exibunt Angeli, et separabunt malos de medio iustorum, et mittent eos in caminum ignis: ibi erit fletus et stridor dentium« . Apparet ergo signum habere fidei, retia missa in mare. Annon est mare hoc seculum, ubi se inuicem homines quasi pisces deuorant? An parue procelle et fluctus tentationis perturbant hoc mare? An parua pericula sunt nauigantium, id est, in ligno crucis patriam celestem querentium? Manifestissima ergo similitudo est.



CAPUT III.

3. Duo nauigia, duo populi. Submersionis periculum ex multitudine. Periclitatur nauis Iudeorum. Illud tantum uideamus, fratres , quomodo primum uerbum Dei missum est in hoc mare, id est, in hunc mundum. In hoc seculum fluctibus turbulentum, et tempestatibus periculosum, et naufragiis molestum, missum est uerbum Dei, et cepit multos, ita ut implerentur duo nauigia. Que sunt duo nauigia? Populi duo. Quibus populis duobus, tanquam duobus parietibus lapis angularis factus est Dominus, ut eos in se coniungeret ex diuerso uenientes . uenit enim populus Iudeorum ex alia longe consuetudine: uenit autem populus Gentium ab idolis. uenit ex circumcisione populus Iudeorum: uenit ex preputio populus Gentium. Ex diuerso uenerunt: sed in lapide angulari iunguntur. Nunquam enim angulum faciunt parietes, nisi e diuerso uenientes. In Christo ergo concordauerunt duo populi, uocati ex Iudeis qui erant prope, et ex Gentibus qui erant longe. Nam quia prope erant Iudei , quando crediderunt in Christum, attende quid fecerint. Quidquid habuerunt, uendiderunt, et posuerunt pretia prediorum suorum ante Apostolorum pedes: et distribuebatur unicuique, prout cuique opus erat . Liberati sunt sarcinis negotiorum secularium, et leuibus humeris secuti sunt Christum: subdiderunt collum iugo leni, et amplectentes lapidem angularem ex propinquo, pacati sunt. uenit autem et populus Gentium ex longinquo, et ipse peruenit ad illum lapidem, et conuenit in pace. Istos duos populos significant due ille naues. Sed tanta multitudine piscium implete sunt, ut pene mergerentur. Legimus enim et inter ipsos, qui de Iudeis crediderant, exstitisse carnales, qui pressuram faciebant Ecclesie, et prohibebant Apostolos Gentibus loqui Euangelium, dicentes, Non est missus Christus nisi circumcisis: ut si uellent Euangelium accipere Gentes, circumciderentur. Unde apostolus  Paulus missus ad Gentes, odiosus eis factus erat uerum predicans, qui de Iudea crediderant . uolebat enim Apostolus, ut ex diuerso ueniens populus Gentium, tamen angulum tangeret, ubi firma pax erat. Carnales ergo illi exigentes cicumcisionem, non pertinebant ad numerum spiritualium: neque iam uidebant transactis sacramentis carnalibus uenisse illum, cuius presenti luce umbre fugaretur. Tamen quia seditiones faciebant, quasi multitudine sua mergebant nauem.



CAPUT Iu.

4. Nauis Gentium. Retia rupta, hereses et schismata. Attendamus etiam nauem Gentium. uideamus si non tanta multitudo collecta est in Ecclesiam, ut uix ibi appareant grana frumenti in tam multo numero palearum. Quam multi raptores, quam multi ebriosi, quam multi maledici, quam multi spectatores theatrorum! Nonne ipsi implent ecclesias, qui implent et theatra? Et talia plerumque seditionibus querunt in ecclesiis, qualia solent in theatris. Et plerumque si aliquid spiritualiter dicatur aut iubeatur, resistunt, reluctantur, sequentes carnem, repugnantes Spiritui sancto. Unde Iudeos quoque Stephanus accusabat . In ista ciuitate, fratres mei, nonne experti sumus, quod recordatur nobiscum Sanctitas uestra, quanto periculo nostro de ista basilica ebriositates expulerit Deus  ? Nonne seditione carnalium pene mergebatur nobiscum nauis? Unde hoc, nisi de illo numero piscium innumerabili? Deinde etiam illud ibi dictum est, quia retia rumpebantur. Disruptis retibus, hereses et schismata facta sunt. Retia quidem omnes concludunt: sed impatientes pisces, nolentes uenire ad cibum Domini, ubi possunt, impingunt se, et rumpunt, et exeunt. Et retia quidem illa per totum expanduntur: qui rumpunt autem, per loca rumpunt. Donatiste ruperunt in Africa, Ariani ruperunt in Aegypto, Photiniani ruperunt in Pannonia, Cataphryges ruperunt in Phrygia, Manichei ruperunt in Perside. Quod locis sagena illa disrupta est? Et tamen quos includit, perducit ad littus. Perducit quidem, sed numquid qui ruperunt retia? Omnes mali exeunt [1 1Kb] . Non quidem exeunt, nisi mali: remanent autem et boni et mali. Nam unde perducitur sagena ad littus cum piscibus et bonis et malis, de qua in parabola locutus est Dominus?



CAPUT u.

5. In area Domini palea semper aliqua cum frumento. uenti paleas ad aream reflant. Hanc enim similitudinem habet etiam area, cum trituratur. Est palea, sunt frumenta: sed tamen qui attendunt aream, difficile uident nisi paleam. Diligentia opus est ut frumenta in palea inueniantur. uenti autem perflant undique aream. Et cum trituratur, antequam subrigatur ut possit uentilari, numquid non patitur uentos? uentus flat ex hac parte, uerbi gratia, tollit paleas: inde rursus flat, tollit ad alteram partem. A quacumque parte tollit paleas, et mittit in sepem, et  in spinas, et quolibet. Non potest frumentum inde tollere: non tollit uentus nisi paleas. Sed tamen cum tulerint undique flantes uenti paleas, numquid solum triticum in area remanebit? Non inde it nisi palea: remanet autem et palea et frumentum. Quando it omnis palea? Quando uenerit Dominus ferens uentilabrum in manu sua, et mundabit aream suam, frumenta recondet in horreum, paleam autem comburet igni inexstinguibili . Melius intendat Sanctitas uestra quid dicam. Aliquando enim uenti qui tollunt paleam de area, iterum flant a sepe ubi heserat palea, et eam reuocant in aream. Sicut, uerbi gratia, nescio quis homo in Catholica constitutus, passus est aliquam tentationem tribulationis. uidit sibi carnaliter subueniri posse in negotio suo apud Donatistas: dictum est illi, Non tibi subuenietur, nisi hic communicaris. Flauit uentus, proiecit in spinas. Si contingat illi negotium habere seculare rursus, quod non possit finiri nisi in Ecclesia catholica, non attendens ubi sit, sed ubi negotia sua commodius explicet, quasi flante uento ab altera parte sepis, reuocatur ad aream Domini.



CAPUT uI.

6. Carnalia querentes, siue sint intra, siue foris, palea sunt. Palea potest fieri frumentum. Isti ergo, fratres, qui carnalia querunt in Ecclesia, et non sibi proponunt quid promittat Deus: quia hic sunt tentationes, pericula, difficultates; post temporales autem labores, requiem sempiternam promittit, et Angelorum sanctorum societatem: sibimet ergo ista non proponentes, sed carnalia desiderantes in Ecclesia, siue sint in area, siue sint foris, palea sunt. Nec ad illos ualde gaudemus, nec palpamus eos uanis adulationibus. Bonum est illis ut fiant frumentum. Hoc enim interest inter illas ueras paleas, et istos carnales homines, quia palee ille non habent liberum arbitrium, homini autem Deus dedit liberum arbitrium. Et si uult homo, heri fuit palea, hodie fit frumentum: si a uerbo Dei se auertat, hodie fit palea. Et non est querendum, nisi quales inueniat ultima uentilatio.



CAPUT uII.

7. Ecclesia post resurrectionem non nisi bonos habitura significatur. Attendite iam, fratres, etiam illam Ecclesiam beatam, mysticam, magnam, quam significant centum quinquaginta tres pisces. Ista enim qualis sit, audiuimus, et nouimus, et uidemus: illa autem qualis futura sit, in prophetia nobis est; sed adhuc nondum peruenit experimento. Sed tamen licet de futura gaudere, quamuis presentem nondum uideamus. Missa sunt tunc retia, nec in dexteram, nec in sinistram: captura enim erant et bonos et malos. Si enim diceretur, In dexteram; non ibi intelligerentur mali: si diceretur, In sinistram; non ibi intelligerentur boni. Quando autem bonos et malos habitura erant, passim missa sunt retia, et ceperunt, ut tractauimus, iniquos et iustos. Nunc autem iam futura Ecclesia in illa Ierusalem sancta, ubi patebunt omnium corda mortalium, non est metuendum ne intret aliquis in illam Ecclesiam qui malus est. Non enim sub pelle mortalitatis teget astutiam cordis  nequissimi. Iam enim uenit Dominus: et ideo post resurrectionem iubet ut mittantur hec retia in dexteram, iam non moriturus. Et fit quod Apostolus ait, Quo usque ueniat Dominus, et illuminet abscondita tenebrarum, et manifestabit cogitationes cordis: et tunc laus erit unicuique a Deo: quando publicabuntur conscientie, que modo teguntur. Tunc ergo boni soli erunt ibi, pellentur mali. Ad dexteram enim missa sunt retia, iniquos habere non poterunt.



CAPUT uIII.

8. Centum quinquaginta tres pisces quid significent. Quare ergo centum quinquaginta tres? Numquid tot erunt sancti? Nam si computentur, non solum omnes fideles, qui in bona uita exierunt de corpore, sed soli martyres; unus dies passionis martyrum si computetur, millia hominum inueniuntur coronatorum. Ergo centum quinquaginta tres pisces, quid sibi uolunt, sine dubio conquirendum est. Quid sibi uolunt quinquaginta? In isto enim numero, id est, in quinquaginta mysterium est: quia ter multiplicati quinquaginta, fiunt centum quinquaginta. Nam ideo uidetur additus ternarius numerus, ut admoneamur ex qua multiplicatione facti sint centum quinquaginta tres: ac si diceretur, Centum quinquaginta in tria diuide. Nam si diceretur, Centum quinquaginta duo, ex illo numero qui supercreuit admoniti, diuideremus in septuaginta quinque: quoniam septuaginta quinque bis ducti, faciunt centum quinquaginta. Diuisionem quippe binariam binarius numerus additus indicaret. Si diceretur, Centum quinquaginta sex, in uigenos quinos partiri debuimus, ut fierent eorum sex partes. Nunc autem quia dictum est, Centum quinquaginta tres, in tres partes debemus diuidere totum illum numerum, id est, centum quinquaginta. Huius ergo numeri pars tertia, quinquaginta sunt. Itaque nostra tota consideratio in quinquagenario numero figenda est.



CAPUT IX.

9. Quinquaginta dies, et Alleluia post Pascha antique traditionis. Numquid forte ipsi sunt quinquaginta isti dies, quos nunc celebramus? Non enim sine causa, fratres mei, consuetudinem antique traditionis tenet Ecclesia, ut per istos quinquaginta dies Alleluia dicatur. Alleluia enim laus est Dei. Significatur ergo nobis laborantibus actio quietis nostre. Cum enim post istum laborem ad illam requiem ueniemus, solum negotium laus Dei erit, actio nostra ibi Alleluia est. Quid est Alleluia? Laudate Deum. Quis laudet Deum sine defectu, nisi Angeli? Non esuriunt, non sitiunt, non egrotant, non moriuntur. Nam et nos diximus Alleluia, et cantatum est mane hic, et cum iam adessemus, paulo ante diximus Alleluia. Odor nos quidam diuine laudis, et illius quietis attingit, sed ex maiore parte mortalitas premit. Lassamur enim dicendo, et membra nostra reficere uolumus: et si diu dicatur Alleluia, onerosa nobis est laus Dei, propter molem corporis nostri. Nam plenitudo sine cessatione in Alleluia, post hoc seculum et post laborem erit. Quid ergo, fratres? Dicamus quantum possumus, ut semper dicere mereamur. Ibi cibus noster Alleluia, potus Alleluia, actio quietis  Alleluia, totum gaudium erit Alleluia, id est, laus Dei. Quis enim laudat aliquid sine defectu, nisi qui fruitur sine fastidio? Quantum ergo erit robur in mente, quanta immortalitas et firmitas in corpore, ut neque mentis deficiat intentio in contemplatione Dei, neque membra succumbant in continuatione laudis Dei?



CAPUT X.

10. Quinquagenarii et quadragenarii numeri mysterium. Quadragenarius numerus, hoc tempus significat. Quare ergo quinquaginta dies in hoc mysterio celebrantur? Dominus quadraginta dies fecit cum discipulis post resurrectionem, sicut Actus Apostolorum testantur: post quadraginta dies ascendit in celum, et decimo die postea quam ascendit, misit Spiritum sanctum. Quo impleti Apostoli, et omnes qui conuenerant in unum, locuti sunt linguis, et fecerunt illa magnalia, que legentes et credentes amplectimur, cum magna fiducia loquentes uerbum Dei . Quadraginta dies fecit in terra cum discipulis, ante passionem autem quadraginta dies ieiunauit : non inuenis alium ieiunasse quadraginta diebus, preter Dominum, et Moysen , et Eliam . Dominus tanquam Euangelium, Moyses tanquam Lex, Elias tanquam Prophetia: quia Euangelium testimonium habet a Lege et Prophetis . Ideo et in monte, quando uoluit ostendere Dominus noster iehsu gloriam suam, inter Moysen et Eliam stetit . Medius in honore ipse fulgebat: Lex et Prophete a lateribus attestabantur. Quadragenarius ergo numerus tempus hoc significat, in quo laboramus in seculo: quia sapientia nobis hic dispensatur temporaliter. Aliter enim uisio sapientie immortalis sine tempore, aliter autem temporaliter dispensatur. Fuerunt enim Patriarche, et transierunt hinc: temporalis fuit dispensatio ipsorum. Non dico, temporaliter uiuunt; nam semper uiuunt, et cum Deo uiuunt. Sed temporalis dispensatio uerbi per eos facta est. Non enim modo loquuntur hic; sed scripta sunt que locuti sunt, et leguntur in tempore. uenerunt Prophete tempore proprio, et abierunt. uenit Dominus tempore proprio: nam nunquam recessit presentia maiestatis, nunquam recedit diuinitate ubique constitutus; sed quomodo in Euangelio dictum est, In hoc mundo erat, et mundus per eum factus est, et mundus eum non cognouit: in sua propria uenit, et sui eum non receperunt . Quomodo hic erat, et quomodo uenit, nisi quia hic erat maiestate, uenit humanitate? Quod enim uenit in carne, temporaliter nobis sapientiam ipse ministrauit: temporaliter per Legem, temporaliter per Prophetas, temporaliter per Scripturas Euangelii. Cum transierint enim tempora, uidebimus ipsam sapientiam sicut est, que retribuit denarium numerum. Septenarius enim numerus indicat creaturam: quia sex diebus Deus operatus est, et septimo ab operibus quieuit. Ternarius uero numerus conditorem Patrem et Filium et Spiritum sanctum insinuat. Perfecta est sapientia, creaturam creatori pie subdere; discernere conditorem  a conditione, artificem ab operibus. Qui commiscet artifici opera, nec artem intelligit, nec artificem: qui autem discernit, impletur sapientia. Iste est ergo denarius, plenitudo sapientie. Sed quando temporaliter distribuitur; quia in quaternario numero est insigne temporalium, quater ductus denarius, quadragenarium numerum facit. Et annus quadrifarie uariatur, uerno, estate, autumno et hieme: et maxime apparet in tempore quaternaria quedam uicissitudo. Quatuor etiam uentos Scriptura commemorat. Per quatuor enim cardines perrexit Euangelium, quod in tempore dispensatur: et ipsa est catholica Ecclesia, que quatuor partes orbis obtinuit. Ergo denarius hoc modo quadragenarium numerum facit.



CAPUT XI.

11. Quadragenario bene gesto additur denarius. Quinquagenarius numerus significat Ecclesiam futuram. Ideo quadraginta diebus illi ieiunauerunt, significantes in isto tempore necessariam esse abstinentiam ab amore rerum temporalium. Hoc enim significant per tot dies perpetua illa ieiunia, quadraginta diebus. Unde et populus ille Isrel quadraginta annos per eremum ductus est, antequam terram promissionis regnaturus intraret. Sic et nos in uita ista, ubi maxima sollicitudo est, ubi timor, ubi pericula tentationum, temporali dispensatione quasi per eremum ducimur. Sed cum bene gesserimus quadragenarium numerum, id est, bene uixerimus in ista temporali dispensatione, secundum precepta Dei ambulantes, accipiemus mercedem denarium illum fidelium. Quia et Dominus quando ad uineam mercenarios conduxit, mercedem illis denarium dedit. Omnibus denarium, et quos mane conduxerat, et quos medio dic, et quos fine diei, omnibus denarium dedit . Quia si fuerit ab ineunte etate quisque fidelis, denarium accepturus est; iam non per temporum distributionem, sed in eterna contemplatione sapientiam discernentem Creatorem a creatura; ut Creatore perfruatur, de creatura laudet Creatorem. Sed credidit aliquis iuuenis, et priore tempore suo non fuit fidelis; denarium est accepturus. Sed credidit senex, iam in occasu diei quasi hora undecima conductus ad uineam; et ipse denarium percepturus est. Itaque ad quadragenarium illum bene gestum, adde mercedem denarii, et fiet quinquagenarius numerus, qui significat Ecclesiam futuram ubi semper laudabitur Deus. Sed quia in nomine Trinitatis uocati sunt omnes, ut in quadragenario numero bene uiuant, et denarium accipiant, ipsum quinquagenarium ter multiplica, et fiunt centum quinquaginta. Adde ipsum mysterium Trinitatis, fiunt centum quinquaginta tres, qui piscium numerus in dextera inuentus est: in quo tamen numero innumerabilia sunt millia sanctorum. Unde nulli mali proiicientur, quia non ibi erunt: nec ullo schismate retia disrumpentur, que sunt uincula unitatis et pacis.



CAPUT XII.

12. Quadraginta dies ante, et quinquaginta post Pascha. Carnalis festorum celebratio. Perfecta beatitudo. Satis esse arbitror expositum grande mysterium. Sed scitis quod ad nos pertinet  bene operari tempore quadragesimo, ut possimus Dominum laudare in quinquagesimo. Ideo quadraginta illos dies, antequam uigilemus, in labore et ieiunio et abstinentia celebramus: significant enim presentiam huius temporis. Post resurrectionem autem Domini, quia isti dies significant letitiam sempiternam : isto ergo tempore relaxantur ieiunia; significat enim numerus dierum istorum quietem futuram. Sed uidete, fratres, ne per multam ebriositatem quasi permissi magna effusione, carnaliter uolentes celebrare istos dies, non mereamini quod significant in sempiternum cum Angelis celebrare. Forte enim quemcumque ebrium reprehendero, dicturus est: Tu nobis tractasti quia isti dies letitiam sempiternam significant; tu nobis insinuasti quia hoc tempus gaudium angelicum et celeste prenuntiat: non ergo debui mecum bene facere? Utinam bene, et non male. Significat enim tibi gaudium, si fueris templum Dei. Si autem immunditia uinolentie impleas templum Dei, sonat tibi Apostolus, Quisquis templum Dei corruperit, corrumpet illum Deus . Sit hoc conscriptum in cordibus Sanctitatis uestre, meliorem esse hominem minus intelligentem et melius uiuentem, quam multum intelligentem et non bene uiuentem. Plenitudo quidem est et beatitudo perfecta, ut cito quisque intelligat et bene uiuat: sed si forte utrumque non potest, melius est bene uiuere, quam cito intelligere. Qui enim bene uiuit, meretur amplius intelligere: qui male uiuit, et quod intelligit perdet. Sic dictum est: Qui habet, dabitur ei; qui autem nan habet, et id quod uidetur habere, auferetur ab eo .



SERMO CCLIII [* 1Kb]  . In diebus Paschalibus  XXIu. De ultima lectione Euangelii Ioannis, cap. XXI, u\. 15-25.



CAPUT PRIMUM.

1. Petrus ob trinam negationem, ter interrogatus de sua dilectione. Euangelium sancti Ioannis apostoli, quod dicitur secundum Ioannem, hodie terminatum est, de his que narrauit quomodo apparuerit Dominus post resurrectionem discipulis suis [1 1Kb] . Compellauit ergo apostolum Petrum, illum presumptorem et negatorem, cum loqueretur ei iam uiuus morte deuicta, et dicebat: Simon Ioannis , amas me? Respondebat ille quod erat in corde ipsius. Si Petrus respondebat quod in  corde habebat; Dominus quare querebat, qui cor uidebat? Denique ipse etiam Petrus mirabatur, et cum quodam tedio audiebat querentem, quem nouerat scientem. Semel dictum est: Amas me? Responsum est: Diligo te, Domine, tu scis. Et iterum: Amas me? Domine, tu omnia nosti; tu scis quia diligo te. Et tertio, Amas me? Contristatus est Petrus. Quid contristaris, Petre, quia ter respondes amorem? Oblitus es trinum timorem? Sine interroget te Dominus: medicus est qui te interrogat, ad sanitatem pertinet quod interrogat. Noli tedio affici. Exspecta, impleatur numerus dilectionis, ut deleat numerum negationis.

2. Dilectionem Christus postulat sibi erga oues suas impendi. Ubique tamen, ubique, id est, in ipso ternario numero interrogationis sue Dominus iehsu respondenti amorem commendat agnos suos, et dicit, Pasce agnos meos, pasce oues meas: tanquam diceret, Quid mihi retribuis, quia diligis me? Dilectionem tuam ostende in ouibus meis. Quid mihi prestas, quia diligis me; quando ego tibi prestiti, ut diligeres me? Sed dilectionem tuam erga me, habes ubi ostendas, habes ubi exerceas: pasce agnos meos.



CAPUT II.

Qualiter autem essent pascendi agni dominici, oues tanto pretio comparate quanta essent dilectione pascende, in consequentibus demonstrauit. Postquam enim Petrus impleto legitimo numero trine responsionis professus est se esse Domini dilectorem, commendatis sibi ouibus eius, audit de sua futura passione. Hic demonstrauit Dominus, sic diligendas oues suas ab eis quibus eas commendat, ut parati sint mori pro eis. Sic idem Ioannes in Epistola sua ait: Sicut pro nobis Christus animam suam posuit, sic et nos debemus pro fratribus animas ponere .

3. Petrus de se ante infirmus, nunc ex gratia Christi maturus ad passionem. Responderat ergo Domino Petrus per superbam quamdam presumptionem, quando ei dixerat, Animam meam pro te ponam. Nondum acceperat uires, quibus impleret promissum. Modo iam ut possit hoc facere, impletur caritate. Ideo ei dicitur, Amas me? Et respondet, Amo: quia hoc non implet nisi caritas. Quid est ergo, Petre? quando negasti, quid timuisti? Totum quod timuisti, hoc erat, mori. uiuus tecum loquitur, quem mortuum uidisti: noli iam timere mortem; in illo uicta est [1 1Kb] , quam timebas. Pependit in cruce, confixus est clauis, spiritum reddidit, lancea percussus est, in sepulcro positus. Hoc timuisti, quando negasti; ne hoc patereris, timuisti; et mortem timendo, uitam negasti. Modo intellige: quando timuisti mori, tunc es mortuus. Mortuus est enim negando: sed resurrexit plorando. Quid deinde ait illi? Sequere me sciens eius maturitatem. Si enim meministis, imo quia meminerunt qui legerunt; commemorentur etiam qui non meminerunt, aut cognoscant qui non legerunt. Dixerat Petrus: Sequar te quocumque ieris. Et Dominus ad illum: Non potes me sequi modo: sequeris autem postea . Modo, inquit, non potes: promittis, sed ego uideo uires tuas. Ego uenam cordis inspicio, et quod uerum est egroto renuntio. Non potes me sequi modo. Sed ista medici renuntiatio, non est desperatio: adiunxit, et ait, Sequeris autem postea. Eris sanus, et sequeris me. Iam quia uidet quid agatur in corde ipsius, et uidet quod donum dederit dilectionis anime ipsius, dicit ei: Sequere me. Ego certe dixeram, Non potes modo: ego modo dico, Sequere me.



CAPUT III.

4. Questio de uerbis Domini, quomodo uelit manere Ioannem donec ueniat. Sed nata est quedam questio non omittenda. Cum dixisset Dominus Petro, Sequere me: respexit Petrus ad discipulum quem diligebat iehsu, id est, ad ipsum Ioannem, qui Euangelium hoc scripsit; et ait Domino, Domine, iste quid? Scio quia diligis eum, quomodo ego sequor, et ipse non sequitur? Ait Dominus: Sic eum uolo manere, donec ueniam: tu me sequere. Ipse uero Euangelista, ipse qui scripsit, de quo dictum est hoc, Sic eum uolo manere, donec ueniam; secutus adiunxit uerba sua in Euangelio, et ait, natam fuisse famam inter fratres propter hoc uerbum, quia discipulus ille non esset moriturus. Et ut tolleret istam opinionem adiunxit: Non autem dixit, eum non fuisse moriturum: sed tantum dixit, Sic eum uolo manere, donec ueniam: tu me sequere. Hanc ergo opinionem, qua putabatur Ioannes non moriturus, abstulit Ioannes ipse consequentibus uerbis suis, et ne hoc credatur, ait: Non hoc dixit Dominus, sed dixit hoc. Quare illud autem dixerit, Ioannes non exposuit, sed nobis reliquit propter quod pulsemus, si forte aperiatur nobis.



CAPUT Iu.

5. uerba illa Domini duobus modis intelligi possunt. Primo de passione non a Ioanne subeunda, secundo de Ioannis Euangelio non bene intelligendo nisi in futura felicitate. Quantum mihi Dominus donare dignatur, quantum mihi uidetur , sic puto istam solui questionem duobus modis: aut de passione Petri dixit Dominus, quod dixit; aut de Euangelio Ioannis. Quod est de passione: ut sit, Sequere me, patere pro me, patere quod ego. Crucifixus est enim Christus, crucifixus est et Petrus. Expertus est clauos, expertus est cruciatus. Ioannes autem nichil eorum expertus est: hoc est, Sic eum uolo manere, sine uulnere, sine cruciatu dormiat, et exspectet me. Tu me sequere, patere quod ego: sanguinem fudi pro te, funde pro me. Uno ergo isto modo exponi potest, quod dictum est, Sic eum uolo manere, donec ueniam: tu me sequere: Nolo ut ipse patiatur, tu patere. Secundum autem Euangelium Ioannis, hoc mihi uidetur intelligi: quoniam Petrus scripsit de Domino, scripserunt et alii; sed scriptura eorum magis circa humanitatem Domini est occupata. Dominus enim Christus et Deus est, et homo. Quid est homo? Anima et caro. Quid est ergo Christus? uerbum, anima et caro. Sed qualis anima? quia et pecora habent animas. uerbum, rationalis anima et caro; hoc totum Christus. Sed de diuinitate  Christi in litteris Petri aliquid [1 1Kb] : in Euangelio autem Ioannis multum eminet. In principio erat uerbum, ipse dixit. Transcendit nubes, et transcendit sidera, transcendit Angelos, transcendit omnem creaturam, peruenit ad uerbum, per quod facta sunt omnia. »In principio erat uerbum, et uerbum erat apud Deum, et Deus erat uerbum: hoc erat in principio apud Deum. Omnia per ipsum facta sunt« . Quis uidet, quis cogitat, quis digne suscipiat, quis digne pronuntiet? Tunc habet bene intelligi [2 1Kb] , quando uenerit Christus. Sic eum uolo manere, donec ueniam. Exposui sicut potui: potest ipse melius in cordibus uestris.



SERMO CCLIu [* 1Kb]  . In diebus Paschalibus, XXu.



CAPUT PRIMUM.

1. Tristitie tempus prius tempore letitie. Sic se habet, fratres mei, sic se habet miseria nostre conditionis et Dei miseratio, ut tempus mestitie tempus letitie precedat: id est, ut prius sit tempus mestitie, posterius tempus letitie; prius sit tempus laboris, posterius quietis; prius sit tempus calamitatis, posterius felicitatis. Sic se habet miseria nostre conditionis, ut diximus, et diuina miseratio. Tempus enim mestitie, laboris, miserie, peccata nostra nobis pepererunt: tempus uero letitie, quietis, felicitatis, non uenit de meritis nostris, sed de gratia Saluatoris. Aliud meremur, aliud speramus: meremur mala, speramus bona. Hoc facit misericordia eius, qui creauit nos.

2. Tristitia unde esse debet. Penitentia impenitenda. Sed tempore miserie nostre, et, sicut Scriptura loquitur, diebus natiuitatis nostre, nosse debemus unde debeat esse ipsa tristitia. Tristitia enim sic est, quomodo stercus. Stercus non loco suo positum, immunditia est. Stercus non loco suo positum, immundam facit domum: loco suo positum, fertilem facit agrum. uidete stercoris locum ab agricola prouisum. Ait Apostolus: »Et quis est qui me letificet, nisi qui contristatur ex me« ? Et alio loco: »Tristitia,« inquit, »secundum Deum penitentiam in salutem impenitendam operatur .« Qui secundum Deum tristis est, in penitentiam tristis est de peccatis suis. Tristitia de iniquitate propriam  iustitiam parturit. Prius tibi displiceat quod es, ut possis esse quod non es.



CAPUT II.

»Que secundum Deum est,« inquit, »tristitia, penitentiam in salutem impenitendam operatur. Penitentiam,« inquit, »in salutem.« Qualem salutem? »Impenitendam.« Quid est, »Impenitendam?« Cuius te omnino penitere non possit. Habuimus enim uitam cuius nos debuimus penitere: habuimus uitam penitendam. Sed non possumus peruenire  ad uitam impenitendam, nisi per male uite penitentiam. Numquid, fratres, ut dicere ceperam, in massa tritici purgata inuenies stercus? Tamen ad illum nitorem, ad illam speciem et pulchritudinem per stercus peruenitur: rei pulchre feditas uia fuit.

3. Infructuose arbori stercus adhibitum figura penitentie. Merito etiam Dominus dicit in Euangelio de quadam arbore infructuosa: Iam ecce triennium est quod uenio ad eam, et fructum in ea non inuenio: precidam illam, ne mihi agrum impediat. Intercedit colonus: intercedit iam securi imminente infructuosis radicibus, et pene feriente; intercedit colonus, quomodo intercessit Deo Moyses; intercedit colonus, et dicit: Domine, dimitte illam et hoc anno; circumfodio ei, et adhibeo cophinum stercoris: si fecerit fructum, bene; si quo minus, precides eam . Arbor ista genus est humanum. uisitauit istam arborem Dominus tempore Patriarcharum, quasi primo anno. uisitauit eam tempore Legis et Prophetarum, quasi secundo anno. Ecce in Euangelio tertius annus illuxit. Iam quasi precidi debuit: sed interpellat misericors misericordem. Qui enim se uolebat exhibere misericordem, ipse sibi opposuit intercessorem. Dimittatur, inquit, et hoc anno: circumfodiatur ei fossa; signum est humilitatis: adhibeatur cophinus stercoris, si forte det fructum. Imo quia dat fructum, ex parte non dat fructum, ueniet Dominus eius, et diuidet eam . Quid est, diuidet? Quia sunt boni, et sunt mali: modo autem in uno cetu, tanquam in uno corpore sunt constituti.



CAPUT III.

4. Tristitia de seculi rebus perniciosa. Que hic lugenda. Ergo, fratres mei, ut dixi, stercoris locus opportunus dat fructum, importunus autem locum facit immundum. Nescio quis tristis est, inueni nescio quem tristem: stercus uideo, locum quero; dic, amice, unde tristis es? Perdidi, inquit, pecuniam. Locus immundus, fructus nullus. Audiat Apostolum: Tristitia mundi mortem operatur . Non solum fructus nullus, sed et magna pernicies. Sic et de ceteris rebus ad gaudia secularia pertinentibus, quas res longum est enumerare. uideo alium tristantem, gementem, flentem: multum stercoris uideo, et ibi locum quero. Et cum uiderem tristem, flentem; inspexi et orantem. Orans nescio quid mihi bone significationis ingessit: sed adhuc locum quero. Quid enim si iste orans, gemens, magno fletu mortem roget inimici sui? Etiamsi sic iam plorat, iam rogat, iam orat; locus immundus, fructus nullus. Plus est quod inuenimus in Scripturis: rogat ut moriatur inimicus ipsius, incidit in maledictionem Iude: Oratio eius fiat in peccatum . Inspexi alium rursus gementem, flentem, orantem: stercus agnosco, locum quero. Intendi autem orationi eius, et audio dicentem, Ego dixi: Domine, miserere mei; sana animam meam, quoniam peccaui tibi . Gemit peccatum: agnosco agrum, exspecto fructum. Deo gratias: bono loco est stercus; non ibi uacat; fructum parturit. Hoc est  uere tempus fructuose mestitie, ut conditionem mortalitatis nostre, abundantiam tentationum, subreptiones peccatorum, aduersitates cupiditatum, rixas concupiscentiarum contra bonas cogitationes semper tumultuantium doleamus: hinc tristes simus.



CAPUT Iu.

5. Duo tempora, Quadragesime et Quinquagesime, quid significent. Alleluia quid. Hoc tempus miserie nostre et gemitus nostri, quadraginta dies illi significant ante Pascha: letitie uero, que posterior erit, quietis, felicitatis, uite eterne, regni sine fine, quod nondum est, his diebus quinquaginta, quibus diebus Deo laudes dicuntur, significatur. Significantur enim nobis duo tempora: unum ante resurrectionem Domini; alterum post resurrectionem Domini; unum in quo sumus, alterum in quo nos futuros esse speramus. Tempus meroris, quod significant dies Quadragesime, et significamus et habemus: tempus autem letitie et quietis et regni, quod significant dies isti, significamus per Alleluia, sed nondum habemus laudes. Sed nunc suspiramus ad Alleluia. Quid est, Alleluia? Laudate Deum. Sed nondum habemus laudes: in Ecclesia frequentantur laudes Dei post resurrectionem, quia nobis erit perpetua laus post resurrectionem nostram. Domini passio tempus nostrum significat, in quo nunc flemus. Flagella, uincula, contumelie, sputa, spinea corona, uinum fellitum, in spongia acetum, insultationes, opprobria, postremo ipsa crux, in ligno membra sacra pendentia, quid nobis significant, nisi tempus quod agimus, tempus meroris, tempus mortalitatis, tempus tentationis? Ideo fedum tempus: sed feditas ista stercoris sit in agro, non in domo. Meror sit de peccatis, non de cupiditatibus fraudatis. Fedum tempus: sed si bene utamur, fidele tempus. Quid fetidius agro stercorato. Pulchrior fuit ager, antequam cophinum stercoris haberet; perductus est ager ad feditatem, ut ueniret ad ubertatem. Ergo feditas huius temporis signum est: sed nobis sit ista feditas tempus fertilitatis.



CAPUT u.

uideamus ergo cum propheta, quid dicat, uidimus eum, Qualem? Non habentem speciem neque decorem . Quare? Alium prophetam interroga: Dinumerauerunt omnia ossa mea . Dinumerata sunt ossa pendentis. Feda species, crucifixi species: sed ista feditas pulchritudinem parturit. Quam pulchritudinem? Resurrectionis. Quia speciosus forma pre filiis hominum .

6. Debitor Deus quia promisit, non quia accepit. Deo retribuere aliquid non ualemus. Laudemus ergo, fratres, Dominum; quia eius fidelia promissa retinemus, nondum accepimus. Parum putatis, quia promissorem tenemus, ut iam debitorem exigamus? Promissor Deus debitor factus est bonitate sua, non prerogantia nostra. Quid ei dedimus, ut eum debitorem teneamus? An forte quod audistis in Psalmo: Quid retribuam Domino? Primo quando dicit, Quid retribuam Domino? uerba sunt debitoris, non debitum exigentis. Prerogatum est illi: Quid retribuam Domino?  Quid est, Quid retribuam? Rependam. Pro qua re? Pro omnibus que retribuit mihi. Quid retribuit mihi? Primo nichil eram, et fecit me; perieram, quesiuit me; querens inuenit me, captiuum redemit me, emptum liberauit me, de seruo fratrem fecit me. Quid retribuam Domino? Non habes quod retribuas. Quando ab illo totum exspectas, quid habes retribuere? Sed exspecta: nescio quid uult dicere. Cur querit, Quid retribuam Domino pro omnibus que retribuit mihi? Circumspiciens undique quid retribuat, quasi inuenit. Quid inuenit? Calicem salutaris accipiam. Retribuere cogitabas, adhuc accipere queris. uide, rogo. Si adhuc accipere queris, adhuc debitor eris; quando retributor? Si ergo semper debitor eris, quando retribues? Non inuenis quod retribuas: nisi quod dederit, non habebis.

7. Homo de suo non habet nisi mendacium. uide, quando dicebas, Quid retribuam? ad illud pertinet quod dixisti, Omnis homo mendax . Qui enim uoluerit dicere quia retribuet aliquid Deo, mendax est , et mendacium de suo loquitur. uere plene de suo abundat homo; mendacium omnino hic habet et thesaurum mendaciorum: cor suum mentiatur, quantum potest, non deficit; fingat quidquid potest, mentiatur quidquid potest. Quare? Quia quod gratis habet, de se habet, non illud emit. Quando uenitur ad ueritatem, si uerax uult esse, non erit de suo.



CAPUT uI.

Mendax Petrus de suo. Ubi mendax? Promisit nobis Dominus passionem: et dicit, Absit a te, non fiat illud. Omnis homo mendax. Unde mendax? Ipsum Dominum audi: Non sapis que Dei sunt, sed que sunt hominis. uerax autem Petrus: quando? Tu es Christus Filius Dei uiui. Unde ista ueritas homini mendaci? Ecce homo dicit, Tu es Christus Filius Dei uiui. Quis dicit? Petrus. Quid erat Petrus? Homo, qui dixit uerum. Certe, Omnis homo mendax. Ecce, ecce lingua eius; ecce lingua de lingua eius: quomodo, Omnis homo mendax? Audi, quia Omnis homo mendax, quia de suo. Ergo unde Petrus uerax? Audi ipsam ueritatem: Beatus es, Simon Bar-Iona. Unde beatus? de suo? Absit. Quia tibi non reuelauit caro et sanguis, sed Pater meus qui in celis est .

8. Laudandus Deus nunc et semper. Laudemus ergo Dominum, karissimi, laudemus Deum, dicamus Alleluia. Significemus istis diebus diem sine fine; significemus locum immortalitatis, tempus immortalitatis; festinemus ad domum eternam. Beati qui habitant in domo tua; in secula seculorum laudabunt te . Lex dicit, Scriptura dicit, ueritas dicit. uenturi sumus ad domum Dei, que est in celis. Ibi non quinquaginta diebus Deum laudabimus; sed quemadmodum scriptum est, in secula seculorum. uidebimus, amabimus, laudabimus. Nec quod uidebimus deficiet, nec quod amabimus peribit, nec quod laudabimus tacebit; sempiternum totum erit, sine fine erit. Laudemus, laudemus; sed non solis uocibus,  laudemus et moribus: laudet lingua, laudet uita; sed habeat caritatem infinitam. Conuersi ad Dominum, etc.



SERMO CCLu [* 1Kb]  . In diebus Paschalibus, XXuI. De Alleluia.



CAPUT PRIMUM.

1. Alleluia, piorum hic solatium, sola erit actio beatorum. Quoniam uoluit Dominus, ut Charitatem uestram in Alleluia uideremus  , de Alleluia uobis uerbum debemus. Non sim oneri, si commemoro quod nostis: quia et ipsum Alleluia quotidie dicimus, et quotidie delectamur. Nostis enim quia Alleluia, latine dicitur Laudate Deum: et in hoc uerbo consonantes ore et consentientes corde, exhortamur nos inuicem ad laudandum Deum. Eum tantum homo securus laudat, qui non habet unde displiceat. Et in hoc quidem tempore peregrinationis nostre ad solatium uiatici dicimus Alleluia; modo nobis Alleluia canticum est uiatoris: tendimus autem per uiam laboriosam ad quietam patriam, ubi retractis omnibus actionibus nostris, non remanebit nisi Alleluia.



CAPUT II.

2. Marie et Marthe diuersa officia. Istam partem suauissimam sibi Maria elegerat, que uacabat, discebat, laudabat: Martha uero soror eius, circa plurima fuerat occupata. Equidem agebat rem necessariam, sed non permansuram: agebat rem uie, nondum patrie: agebat rem peregrinationis, nondum possessionis. Susceperat enim Dominum, et eos qui cum illo erant. Et Dominus carnem habebat: et sicut pro nobis dignatus est carnem suscipere, ita dignatus est esurire et sitire. Et ex eo quod dignatus est esurire et sitire, dignatus est pasci ab eis quos ipse ditauit: dignatus est suscipi, non inopia, sed gratia. Agebat ergo Martha quod pertinebat ad necessitatem esurientium et sitientium: parabat conuersatione sollicita, quod manducaretur et biberetur a sanctis et ab ipso Sancto sanctorum in domo eius . Magnum opus, sed transitorium. Numquid esurire et sitire semper erit? Quando inherebimus purissime illi et perfectissime bonitati, non erit quare [1 1Kb] seruire necessitati. Beati erimus, nullo indigentes; multum habentes, nichil querentes. Et quid est quod habebimus, ut nichil queramus? Dixi: quod creditis, postea uidebitis [2 1Kb] . Quod ergo diximus, multum habentes et nichil querentes, id est, nullo indigentes; quid est ipsum quod habebimus? Seruientibus sibi Deus, colentibus eum, credentibus in eum, sperantibus in eum, amantibus eum quid dabit?



CAPUT III.

3. Beneficia Dei in omnes et bonos et malos.  Sanitas a Deo. uidemus enim quanta det in hoc tempore diffidentibus de illo, desperantibus de illo, auersis ab illo, blasphemantibus illum; uidemus quanta dona largiatur. Ab illo est enim primo sanitas: que sic dulcis est, ut in fastidium nunquam ueniat. Quando hanc habet, quid deest pauperi? Quando istam non habet, quidquid habet quid prodest diuiti? Ab illo est ergo, id est, a Domino Deo nostro quem colimus, a uero Deo in quem credimus, et in quo speramus, et quem diligimus; ab illo est tanta res, sanitas. uidete tamen, cum sit magna res sanitas, quomodo eam det et bonis et malis, et blasphematoribus suis et laudatoribus suis. Et quid dicam? Utrique homines sunt. Omni pecore melior est et malus homo. Dat sanitatem etiam iumentis et draconibus, usque ad muscas et uermiculos donat sanitatem; et saluat omnia qui creauit omnia. Ut ergo alia omittamus; quia nichil melius inuenimus quam est sanitas: non solum eam dat Deus hominibus, sed et pecoribus, sicut dicit Psalmus: Homines et iumenta saluos facies, Domine; sicut multiplicata est misericordia tua, Deus. Sic enim es, quia Deus es; ut bonitas tua non remaneat in summis, et deserat infima. Peruenit ab Angelis usque ad extrema et minuta animalia. Peruenit enim a fine usque in finem pertendens fortiter sapientia, et disponit omnia suauiter : et in ipsa dispositione suauitatis eius, suauis est omnibus sanitas.



CAPUT Iu.

4. Deum aliquid seruare bonis. Homines et filii hominum in quo differant. Cum ergo tantum bonum det et bonis et malis, et hominibus et iumentis; quid est, fratres mei, quod seruat bonis? Iam enim dixerat, Homines et iumenta saluos facies, Domine; sicut multiplicata est misericordia tua, Deus. Et deinde adiunxit: Filii autem hominum . Qui sunt isti? Quasi alii sunt homines, de quibus paulo ante dixerat, Homines et iumenta saluos facies, Domine; et alii filii hominum. Aliud enim sunt homines quam filii hominum, et aliud sunt filii hominum quam homines? Quid sibi ergo uult ista distinctio? Nisi forte quia homines pertinent ad hominem, filii hominum ad Filium hominis: homines, ad hominem; filii hominum, ad Filium hominis. Est enim quidam homo qui non fuit filius hominis. Qui enim primus factus est, homo fuit, filius hominis non fuit. Quid ergo nobis uenit per hominem, et quid nobis uenit per Filium hominis? Commemoro quod uenit per hominem, et Apostoli uerba dico: Per unum hominem peccatum intrauit in mundum, et per peccatum mors: et ita in omnes homines pertransiit, in quo omnes peccauerunt . Ecce quod nobis propinauit homo, ecce quod de parente bibimus, et uix digerimus. Si hoc per hominem, quid per Filium hominis? »Proprio,« inquit, »Filio non pepercit.« Si »proprio Filio non pepercit, sed pro nobis omnibus tradidit eum; quomodo non et cum illo omnia nobis donabit [1 1Kb] « . Item, »Sicut per  inobedientiam unius hominis peccatores constituti sunt multi; sic et per obedientiam unius hominis, iusti constituentur multi« . Per illum ergo peccatum, per Christum iustitia. Omnes ergo peccatores ad hominem pertinent: omnes iusti ad Filium hominis. Quid ergo miramini, quia peccatores, quia impii, quia iniqui, quia Dei contemptores, a Deo auersi, seculi dilectores, amplectentes iniquitatem, odio habentes ueritatem, hoc est, homines pertinentes ad hominem; quid miramini, quia habent istam sanitatem, cum audiatis Psalmum, Homines et iumenta saluos facies, Domine? Ne extollerent se ipsi homines, quia habent temporalem sanitatem, addita sunt illis iumenta. Quid est ergo unde gaudes, homo? Nonne tibi cum asino tuo commune est, et cum gallina tua, cum quocumque animante in domo tua, cum istis passeribus? nonne tibi sanitas corporis cum his omnibus communis est?



CAPUT u.

5. Piis promissa delectatio laudis Dei, que non datur impiis. Quere ergo quod promissum est filiis hominum, et audi quod sequitur: Filii autem hominum sub tegmine alarum tuarum sperabunt. Interim sperabunt, quamdiu in uia sunt. Filii autem hominum sub tegmine alarum tuarum sperabunt. Spe enim salui facti sumus . Hoc non pertinet ad homines et iumenta, sperare sub tegmine alarum Dei. Et ecce spes lactat nos, nutrit nos, confirmat nos, et in ista laboriosa uita consolatur nos; in ipsa spe cantamus Alleluia. Ecce spes quantum gaudium habet. Res ipsa quid erit? Quid erit queris? Audi quod sequitur: Inebriabuntur ab ubertate domus tue . Huius rei spes est. Sitimus, esurimus, opus est ut satiemur: sed in uia fames, in patria satietas. Quando satiabimur? Satiabor cum manifestata fuerit gloria tua . Modo autem gloria Dei nostri, gloria Christi nostri latet: et cum illo abscondita est et nostra. Sed cum Christus apparuerit uita uestra, tunc et uos cum illo apparebitis in gloria . Tunc erit Alleluia in re: modo autem in spe. Spes illam cantat, amor cantat modo, amor cantabit et tunc: sed modo cantat amor esuriens, tunc cantabit amor fruens. Quid est enim Alleluia, fratres mei? Dixi uobis, Laus Dei est. Ecce modo uerbum auditis, et in audiendo delectamini, et in delectatione laudatis. Si rorem sic amatis, fontem ipsum quomodo amabitis? Quod est enim stomacho ructanti ructatio, hoc est cordi saginato laudatio. Si enim laudamus quod credimus, quomodo laudabimus cum uiderimus? Ecce quod sibi Maria elegerat: sed significabat uitam illam, nondum tenebat.



CAPUT uI.

6. Due uite in Martha et Maria adumbrate. Unum necessarium. Dei fruitio erit beatis bonorum omnium loco. Due sunt uite: una pertinens ad delectationem, altera pertinens ad necessitatem. Que ad necessitatem, laboriosa est: que ad delectationem, uoluptuosa est. Sed intra intro, noli foris querere delectationem: ne tumescas de illa, et per angustum intrare non possis. Ecce quomodo Maria Dominum uidebat in carne, et Dominum audiebat per  carnem, sicut audistis, cum Epistola ad Hebreos legeretur, quasi per uelum . Nullum erit uelum, quando uidebimus facie ad faciem. Maria ergo sedebat, hoc est uacabat, et audiebat, et laudabat: Martha uero circa plurimum ministerium occupata erat. Et dicit ei Dominus, Martha, Martha, circa multa es occupata: porro unum est necessarium . Unum uerum: multa non erunt necessaria. Antequam perueniamus ad unum, multis indigemus. Unum nos extendat, ne multa distendant et abrumpant ab uno. Ipsum unum dixit apostolus Paulus, quia nondum perceperat. Ego, inquit, non me arbitror apprehendisse. Unum autem, que retro oblitus, in ea que ante sunt extentus. Non distentus, sed extentus. Unum enim extendit, non distendit. Multa distendunt, unum extendit. Et quamdiu extendit? Quamdiu hic sumus. Cum uenerimus, colligit, non extendit. Unum autem, que retro oblitus, in ea que ante sunt extentus, secundum intentionem. Ecce extensionem: nunquam distensionem. Secundum intentionem sequor, ad palmam superne uocationis Dei in Christo Iesu . Ordo uerborum est: Unum autem sequor. Tunc ergo ueniemus, et uno perfruemur; sed ipsum unum omnia nobis erit. Quid enim diximus, fratres, quando cepi loqui? Quid est ipsum multum quod habebimus, quando non indigebimus? quid est multum quod habebimus? Hoc proposueram dicere: quid nobis dabit Deus, quod non dabit illis? Tollatur impius, ne uideat claritatem Dei . Ergo claritatem suam nobis dabit Deus, qua fruamur: unde tolletur impius, ne uideat claritatem Dei. Totum multum nostrum quod habebimus, ipse Deus erit. Auare, quid querebas accipere? Quid querit a Deo, cui non sufficit Deus?



CAPUT uII.

7. Carnalis cogitatio de futura felicitate. Gaudium carnale de mentis egritudine uenit. uera sanitas nostra, immortalitas. Diuitie terrene, non facultatis, sed infirmitatis argumenta. Sed quando dicitur, quia Deum habebimus, et ipso solo contenti erimus, imo ipso solo sic delectabimur, ut nichil aliud requiramus; quia et in uno ipso fruemur, et in nobis inuicem ipso fruemur:  quando ergo dicitur quia cetera subtrahuntur, et solus Deus erit quo delectemur; quasi angustatur anima, que consueuit multis delectari; et dicit sibi anima carnalis, carni addicta, carnalibus cupiditatibus implicata, uisco malarum cupiditatum inuolutas pennas habens, ne uolet ad Deum, dicit sibi: Quid mihi erit, ubi non manducabo, ubi non bibam, ubi cum uxore mea non dormiam? quale mihi gaudium erit? Hoc gaudium tuum de egritudine est, non de sanitate. Certe ipsa caro tua in hoc tempore aliquando egrotat, aliquando sana est. Intendite, ut aliquid dicam, unde capiatis, exemplum rei quam non possum dicere. Sunt quedam egrotantium desideria: ardent desiderio aut alicuius fontis, aut alicuius pomi; et sic ardent, ut existiment quia si sani fuerint,  frui debeant ipsis desideriis suis. uenit sanitas, et perit cupiditas. Quod desiderabat, fastidit: quia hoc in illo febris querebat. Et qualis est ista sanitas, in qua conualescit egrotus?



CAPUT uIII.

Sanitas ista qua dicimur sani, quid est? Sed tamen hinc capite exemplum. Quia cum multa sint egrotantium desideria, que ista sanitas tollit; quomodo illa tollit ista sanitas, sic omnia tollit immortalitas: quia sanitas nostra immortalitas est. Recolite Apostolum, et uidete quid erit: Oportet corruptibile hoc induere incorruptionem, et mortale hoc induere immortalitatem . Et erimus equales Angelis Dei . Numquid illi miseri sunt, qui non epulantur? Nonne ideo beatiores, quia istis non indigent? An uero quilibet diues equabitur Angelis? Angeli uere diuites sunt. Quid dicuntur diuitie? Facultates. Angeli habent magnas facultates, qui habent magnas facilitates. Audis cum laudatur diues: Quantum magnus est, dominus est, diues est, potens est. Quantum magnum ut eat quo uult, iumenta adsunt, sumptus adsunt, serui adsunt, ministeria adsunt. Omnia ista habet diues: quo uult it, laborem non patitur. Angelus ubi uoluerit, ibi erit: nec dicit, Iunge; nec dicit, Sterne; quod cum superbia dicunt diuites, et tumescere inde uolunt, quia habent quibus dicant, Iunge et Sterne. Infelix, uerba ista sunt infirmitatis, non facultatis. Non ergo indigebimus: et ideo beati erimus. Pleni enim erimus, sed Deo nostro: et omnia que hic pro magno desideramus, ipse nobis erit. Pro magno cibum hic queris: Deus tibi cibus erit. Amplexum carnis hic queris: Mihi autem adherere Deo, bonum est . Diuitias hic queris: quomodo tibi deerunt omnia, quando illum habebis qui fecit omnia? Et ut uerbis Apostoli te faciam securum, de illa uita hoc dixit: Ut sit Deus omnia in omnibus .



SERMO CCLuI [* 1Kb]  . In diebus Paschalibus, XXuII. De Alleluia.

1. Laudare Deum oportet uita et lingua. Concordia et securitas perfecta laudantium Deum non nisi in celo. Quoniam placuit Domino Deo nostro, ut hic constituti presentia corporali  , etiam cum uestra Charitate illi cantaremus Alleluia, quod latine interpretatur, Laudate Dominum; laudemus Dominum, fratres, uita et lingua, corde et ore, uocibus et moribus. Sic enim sibi dici uult Deus Alleluia, ut non sit in laudante discordia. Concordent ergo prius in nobis ipsis lingua cum uita, os cum conscientia. Concordent, inquam, uoces cum moribus, ne forte bone uoces testimonium dicant contra malos mores. O felix Alleluia in celo, ubi templum Dei Angeli sunt! Ibi enim concordia summa laudantium, ubi est exsultatio secura cantantium: ubi nulla lex in membris repugnat legi mentis; ubi non est rixa cupiditatis, in  qua periclitetur uictoria caritatis. Hic ergo cantemus Alleluia adhuc solliciti, ut illic possimus aliquando cantare securi. Quare hic solliciti? Non uis ut sim sollicitus, quando lego, Numquid non tentatio est uita humana super terram ? Non uis ut sim sollicitus, quando mihi adhuc dicitur, uigilate et orate, ne intretis in tentationem ? Non uis ut sim sollicitus, ubi sic abundat tentatio, ut nobis ipsa prescribat oratio, quando dicimus, Dimitte nobis debita nostra, sicut et nos dimittimus debitoribus nostris? Quotidie petitores [1 1Kb] , quotidie debitores. uis ut sim securus, ubi quotidie peto indulgentiam pro peccatis, adiutorium pro periculis? Cum enim dixero propter preterita peccata, Dimitte nobis debita nostra, sicut et nos dimittimus debitoribus nostris: continuo propter futura pericula addo et adiungo, Ne nos inferas in tentationem . Quomodo est autem populus in bono, quando mecum clamat, Libera nos a malo? Et tamen, fratres, in isto adhuc malo cantemus Alleluia Deo bono, qui nos liberat a malo. Quid circum inspicis unde te liberet, quando te liberat a malo? Noli longe ire, noli aciem mentis circumquaque distendere. Ad te redi, te respice. Tu es adhuc malus. Quando ergo Deus te ipsum liberat a te ipso, tunc te liberat a malo. Apostolum audi; et ibi intellige a quo malo sis liberandus. »Condelector,« inquit, »legi Dei secundum interiorem hominem; uideo autem aliam legem in membris meis repugnantem legi mentis mee, et captiuantem me in lege peccati, que est.« Ubi? »Captiuantem,« inquit, »me in lege peccati, que est in membris meis.« Putaui quia captiuauit te sub nescio quibus ignotis barbaris: putaui quia captiuauit te sub nescio quibus gentibus alienis, uel sub nescio quibus hominibus dominis. Que est, inquit, in membris meis. Exclama ergo cum illo: Miser ego homo, quis me liberabit? Unde quis liberabit? Dic unde. Alius dicit ab optione, alius de carcere, alius de barbarorum captiuitate, alius de febre atque languore: dic tu, Apostole, non quo mittamur, aut quo ducamur; sed quid nobiscum portemus, quid nos ipsi simus, dic: De corpore mortis huius. De corpore mortis huius? De corpore, inquit, mortis huius.

2. Error quorumdam, carnem non pertinere ad hominem. Alius dicit: Corpus mortis huius non ad me pertinet: carcer meus est ad tempus, catena mea est ad tempus: in corpore mortis sum ego; non corpus mortis sum ego. Argumentaris, ideo non liberaris. Ego enim, inquit, spiritus sum; caro non sum, sed in carne sum: cum fuero liberatus a carne, quid erit mihi deinde cum carne? Huic argumentationi uultis, fratres, ut ego respondeam, an Apostolus? Si ego respondero, contemnetur fortassis magnitudo uerbi propter uilitatem ministri. Taceo potius. Audi mecum Doctorem Gentium: audi mecum uas electionis, ut a te tollatur controuersia dissensionis. Audi,  sed dic prius quod dicebas. Nempe hoc dicebas: Non sum ego caro, sed spiritus sum. In carcere meo gemo: quando fuerit hoc uinculum et hoc ergastulum dissolutum, ego liber abscedo. Terra terre redditur, spiritus celo recipitur: uado ego, dimitto quod non sum. Ergo hoc dicebas? Hoc, inquit. Non tibi ego respondeo: responde, Apostole; responde, obsecro te. Predicasti, ut audireris; scripsisti, ut legereris; totum factum est, ut credereris. Dic: Quis me liberabit de corpore mortis huius? Gratia Dei per Iesum Christum Dominum nostrum. Unde te liberat? De corpore mortis huius. Sed non es tu ipse corpus mortis huius? Respondet: Igitur ipse ego mente seruio legi Dei, carne autem legi peccati . Sed ipse ego: quomodo per diuersa ipse tu? Mente, inquit, quia diligo; carne, quia concupisco: uictor quidem, si non consentio; adhuc tamen luctator, urgente aduersario. Et quomodo cum fueris, o Apostole, ab hac carne liberatus, iam non eris tu nisi spiritus? Respondet Apostolus, morte iam imminente, debito quod nemo euadit: Carnem non in eternum pono, sed ad tempus sepono. Ergo rediturus es ad corpus mortis huius? Et quid? Ipsius uerba potius audiamus. Quomodo redis ad corpus, unde tam pia uoce liberandum te esse clamasti? Respondet: Redeo quidem ad corpus, sed iam non mortis huius. Audi, imperite, contra quotidianas lectionum uoces surde: audi quomodo redit ad corpus quidem, sed non mortis huius. Non quia aliud erit corpus, sed quia oportet corruptibile hoc induere incorruptionem, et mortale hoc induere immortalitatem. Fratres mei, quando dicebat Apostolus corruptibile hoc, mortale hoc, quodam modo carnem sua uoce tangebat. Non ergo aliud. Non, inquit, pono corpus terrerum, et accipio corpus ereum, aut accipio corpus ethereum. Ipsum accipio, sed non iam mortis huius. Quia oportet corruptibile, non aliud, sed hoc, induere incorruptionem; et mortale, non aliud, sed hoc, induere immortalitatem. Tunc fiet sermo qui scriptus, est, Absorpta est mors in uictoriam. Cantetur Alleluia. Tunc fiet sermo qui scriptus est: qui sermo, non iam pugnantium, sed triumphantium: Absorpta est mors in uictoriam. Cantetur Alleluia. Ubi est, mors, aculeus tuus? Cantetur Alleluia. Aculeus autem mortis est peccatam . Sed queres locum eius, et non inuenies .

3. Alleluia hic inter tentationum pericula quomodo cantandum. Sed etiam hic inter pericula, inter tentationes, et ab aliis, et a nobis cantetur Alleluia. Fidelis enim Deus, qui non permittet, inquit, uos tentari super id quod potestis. Ergo et hic cantemus Alleluia. Adhuc est homo reus, sed fidelis est Deus. Non ait, Non permittet uos tentari: sed, Non permittet uos tentari super id quod potestis; sed faciet cum tentatione etiam exitum, ut possitis sustinere . Intrasti in tentationem: sed faciet Deus etiam exitum, ne pereas in tentatione: ut quomodo uas figuli, formeris predicatione, coquaris tribulatione. Sed quando intras, exitum cogita: quia fidelis est Deus, custodiet Dominus introitum tuum, et exitum tuum .  Porro autem, cum factum fuerit corpus hoc immortale et incorruptibile, quando perierit tota tentatio; quia Corpus quidem mortuum est: quare mortuum est? propter peccatum. Spiritus autem uita est, Apostoli uerba sunt: quare? propter iustitiam. Remittimus ergo mortuum corpus? Non, sed audi: Si autem spiritus eius qui suscitauit Christum a mortuis, habitat in uobis; qui suscitauit Christum a mortuis, uiuificabit et mortalia corpora uestra . Modo enim corpus animale, tunc spirituale. Factus est enim primus homo in animam uiuentem, nouissimus homo in spiritum uiuificantem . Ideo uiuificabit et mortalia corpora uestra propter inhabitantem Spiritum eius in uobis. O felix illic Alleluia! o secura! o sine aduersario! ubi nemo erit inimicus, nemo perit amicus. Ibi laudes Deo, et hic laudes Deo: sed hic a sollicitis, ibi a securis; hic a morituris, ibi a semper uicturis; hic in spe, ibi in re; hic in uia, illic in patria. Modo ergo, fratres mei, cantemus, non ad delectationem quietis, sed ad solatium laboris. Quomodo solent cantare uiatores; canta, sed ambula: laborem consolare cantando, pigritiam noli amare: canta, et ambula. Quid est, ambula? Profice, in bono profice. Sunt enim, secundum Apostolum, quidam proficientes in peius . Tu si proficis, ambulas: sed in bono profice, in recta fide profice, in bonis moribus profice: canta, et ambula. Noli errare, noli redire, noli remanere. Conuersi ad Dominum, etc.



SERMO CCLuII  . In diebus Paschalibus, XXuIII  . De uersu Psalmi CXu, 11, Omnis homo mendax.

1. Deus corde laudandus. Quod hebraica lingua dicitur Alleluia, latine est Laudate Dominum. Laudemus ergo Dominum Deum nostrum, non tantum uoce, sed etiam corde. Quoniam qui corde laudat, interioris hominis uoce laudat. uox ad homines, sonus est; uox ad Deum, affectus est.

2. Homo de suo mendax, ad Deum confugiat, ut sit uerax. Dixit quidam in ecstasi sua, sicut legistis, sicut audistis: Omnis homo mendax. Inde fuit qui non credebat, nisi tetigisset corpus Domini. Mendacium ei uidebatur, quod condiscipuli eius uerum loquebantur: et parum illi erat ueritatem audire, uolebat et tangere. Exhibuit autem illi hoc Dominus in his que sequuntur in Euangelio postea recitanda . Quicumque autem audit, Omnis homo mendax, non se debet figerere in mendacio,  et nolle inde surgere, tanquam ratiocinari apud se rationem inaniter, tanquam homo mendax, et dicere sibi: Quando non ero homo? Si autem quamdiu hic sum homo, ero mendax; melius ego mendax ero, quam mentiatur Scriptura que dicit, Omnis homo mendax. Si enim ego uerax, Scriptura mendax erit. Sed quia Scriptura mendax esse non potest, ego mendax ero. Hec ibi garriens requiescere sibi securus uidetur, tanquam in portu mendacii, ubi faciat naufragium. Bene tibi requiescere, quasi in isto portu, cupiebas; audi scopulum, in quem incurras: Perdes omnes qui loquuntur mendacium . Et ista Scriptura Dei est, que dicit, Perdes omnes qui loquuntur mendacium. Ergo omnes perditurus est, quia Omnis homo mendax. Sed quid nobis dictum est? quid admoniti sumus? Quia de nostro mendaces sumus. Si autem ueraces esse uolumus, ad Dominum confugiamus. De illius ueraces sumus, de nostro mendaces.

3. Petrus mendax a se ipso, uerax Dei beneficio. Audite hoc uno exemplo, breui et magno: breui, quia cito dicitur; magno, quia sapienter appenditur. Petrus unus ostendit hoc quod uolo dicere. Quando dixit Domino Christo, Tu es Christus Filius Dei uiui: quid respondit? Beatus es, Simon Bar-Iona, quia non tibi reuelauit caro et sanguis, sed Pater meus qui in celis est. uerum dixisti, sed non de tuo. Unde ergo? Pater meus qui in celis est, tibi reuelauit. Inde beatus, quia de Dei; non nisi miser de tuo. Post hec, ubi ei Dominus ait, Beatus es, quia non tibi reuelauit caro et sanguis, sed Pater meus qui in celis est; post hec uerba, cepit Dominus Christus prenuntiare passionem et mortem suam. Ibi continuo Petrus: Absit a te, Domine. Omnis homo mendax. Ecce paulo ante Petrus uerax, ecce modo Petrus mendax. Sed unde Petrus uerax? Non tibi reuelauit caro et sanguis, sed Pater meus qui in celis est. Unde Petrus mendax? Redi post me, satanas; non enim sapis que Dei sunt, sed que sunt hominum . Omnis homo mendax. Dictum est ergo nobis, Omnis homo mendax, ut fugiamus nos ipsos, et curramus ad Deum, qui solus est uerax.



SERMO CCLuIII  . In diebus Paschalibus, XXIX. Quem dixit ad basilicam Maiorem  . De uersu Psalmi CXuII, 24, Hic est dies quem fecit Dominus.

1. Dies a Domino factus Christi Ecclesia ex Iudeis et Gentibus. Quod cantauimus Deo, Hic est dies quemfecit Dominus, hinc loquamur quod dederit. Hic Scriptura utique prophetica aliquid nos intelligere uoluit, aliquem diem non uulgarem, non conspicuum oculis carnis, non eum diem qui oritur et occidit, sed diem  qui potuit scire ortum, nescire occasum. uideamus quod supra dixerat idem Psalmus: Lapidem quem reprobauerunt edificantes, hic factus est in caput anguli. A Domino factus est, iste est mirabilis in oculis nostris. Et sequitur, Hic est dies quem fecit Dominus. Exordium diei huius a lapide angulari sumamus. Quis est lapis angularis, quem reprobauerunt Iudeorum doctores? Legis enim periti doctores Iudeorum reprobauerunt eum, dicentes: Non est iste a Deo, qui soluit sabbatum . Iam dixistis, Non est iste a Deo, qui soluit sabbatum. Lapidem quem reprobauerunt edificantes, hic factus est in caput anguli. Quomodo in caput anguli? Quare angularis lapis dictus est Christus? Quia omnis angulus duos parietes de diuerso pacificat. uenerunt Apostoli de circumcisione, uenerunt de gente Iudeorum; uenerunt inde et ille turbe que precedebant et sequebantur iumentum eius, dicentes quod in hoc ipso Psalmo est, Benedictus qui uenit in nomine Domini . uenerunt inde tot Ecclesie, de quibus dicit apostolus Paulus, »Eram ignotus facie Ecclesiis Iudee, que sunt in Christo: tantum autem audiebant quia ille qui aliquando nos persequebatur, nunc euangelizat fidem quam aliquando uastabat; et in me magnificabant Deum« ; Iudei, sed adherentes Christo, sicut Apostoli, uenientes et credentes Christo, et unum parietem facientes. Restabat alius paries, Ecclesia de Gentibus ueniens: inuenerunt se. Pax in Christo, unitas in Christo, qui fecit utraque unum . Ipse est dies quem fecit Dominus. Totum diem intellige, caput et corpus: caput Christus, corpus Ecclesia. Iste est dies quem fecit Dominus.

2. Baptizati dies ex tenebris facti. Recolite primam mundi conditionem. »Tenebre erant super abyssum, et Spiritus Dei superferebatur super aquam. Et dixit Deus, Fiat lux: et facta est lux. Et diuisit Deus lucem a tenebris; et lucem uocauit diem, tenebras autem uocauit noctem« . Cogitate tenebras istorum, antequam uenirent ad remissionem peccatorum. Tenebre ergo erant super abyssum, antequam ista [1 1Kb] fuissent dimissa peccata. Sed Spiritus Dei superferebatur super aquas: descenderunt isti in aquam, super aquas ferebatur Spiritus Dei, pulse sunt tenebre peccatorum. Iste est dies quem fecit Dominus. Huic diei Apostolus dicit: Fuistis enim aliquando tenebre, nunc autem lux in Domino . Numquid dixit, Fuistis tenebre in Domino? Tenebre in uobis; lux in Domino[.....]uocauit autem Deus lucem diem: quia ipsius gratia fit quod fit. Illi per se ipsos tenebre esse potuerunt: lux fieri, nisi Dominus fecisset, non potuerunt. Quia iste est dies quem fecit Dominus: non ipse dies, sed Dominus.

3. Thomas factus dies. Numquid non homo erat Thomas, unus de discipulis, quasi homo de turba? Dicebant ei condiscipuli eius: uidimus Dominum. Et dicebat ipse: Nisi tetigero, nisi digitum misero in latus  eius, non credam. Euangeliste tibi annuntiant, et non credis. Ipsis credidit mundus, et non credit discipulus. De ipsis dictum est: In omnem terram exiit sonus eorum, et in fines orbis terre uerba eorum . Exeunt, uerba eorum, perueniunt usque in fines terre; credit totus mundus: annuntiant omnes uni, et non credit. Nondum erat dies quem fecerat Dominus. Adhuc tenebre erant in abysso, in profunditate cordis humani: tenebre ibi erant. ueniat ille, caput diei huius ueniat, et dicat patiens, mitis, non iratus, quia medicus: ueni, inquit; ueni tange hoc, et crede. Dixisti, Nisi tetigero, nisi digitum misero, non credam. ueni, tange; mitte digitum, et noli esse incredulus, sed fidelis. ueni, mitte digitum. Sciebam uulnera tua, seruaui tibi cicatricem meam. Sed plane mittens manum suam compleuit fidem. Que est enim fidei plenitudo? Ut non credatur Christus tantum homo, nec credatur Christus tantummodo Deus, sed homo et Deus. Ipsa est fidei plenitudo: quia uerbum caro factum est, et habitauit in nobis . Ergo iste discipulus oblatis sibi tangendis cicatricibus et membris Saluatoris sui, ubi tetigit, exclamauit: Dominus meus et Deus meus ! Hominem tetigit, Deum cognouit: et tetigit carnem, respexit ad uerbum; quia uerbum caro factum est, et habitauit in nobis. uerbum hoc passum est carnem suam suspendi in ligno: uerbum hoc passum est in carne sua clauos figi: uerbum hoc passum est carnem suam lancea transforari: uerbum hoc passum est carnem suam in sepulcro poni: uerbum hoc resuscitauit carnem suam, obtulit aspectibus discipulorum uidendam, prebuit manibus contrectandam. Tangunt, exclamant, Dominus meus et Deus meus! Iste est dies quem fecit Dominus.



SERMO CCLIX [* 1Kb]  . In die Dominico octauarum Pasche.

1. In futuram uitam esse debet Christianorum intentio. Hodiernus dies magno sacramento perpetue felicitatis est nobis. Non enim sicut iste dies transiturus est, sic transitura est et uita quam dies iste significat. Itaque, fratres, exhortamur et obsecramus uos in nomine Domini nostri Iesu Christi, perquem nobis peccata dimissa sunt, qui uoluit pretium nostrum esse sanguinem suum, qui nos indignos qui uel serui eius diceremur, fratres facere dignatus est, ut omnis intentio uestra, quare christiani estis, et nomen eius in fronte et in corde portatis, non dirigatur nisi ad illam uitam, que nobis cum Angelis est futura: ubi perpetua quies, sempiterna letitia, indeficiens beatitudo, nulla perturbatio, nulla tristitia, nulla mors. Quam uitam nosse non possunt, nisi qui experiuntur: experiri autem non poterunt, nisi qui credunt. Si enim exigatis ut quod uobis promittit Deus, demonstremus uobis, non possumus. Sed audistis quomodo conclusit Euangelium Ioannis: Beati  qui non uident, et credunt . Et uidere uultis, et ego. Pariter credamus, et simul uidebimus. Non simus duri aduersus uerbum Dei. Numquid enim, fratres, dignum est ut Christus descendat modo de celo, et cicatrices suas nobis ostendat? Ideo illi incredulo ostendere dignatus est, ut obiurgaret dubios, et instrueret credituros.

2. Octaui et septimi diei mysterium. Regnum Christi et sanctorum in terra post separationem malorum. Sabbatismus sanctorum in terra. Octauus ergo iste dies in fine seculi nouam uitam significat: septimus quietem futuram sanctorum in hac terra. Regnabit enim Dominus in terra  cum sanctis suis, sicut dicunt Scripture, et habebit hic Ecclesiam, quo nullus malus intrabit, separatam atque purgatam ab omni contagione nequitie; quam significant centum quinquaginta tres illi pisces , de quibus iam, quantum memini, aliquando tractauimus. Nam Ecclesia hic primo apparebit in magna claritate et dignitate et iustitia. Non ibi libebit decipere, non mentiri, non sub ouis pelle lupum latere. ueniet enim Dominus, sicut scriptum est, et illuminabit abscondita tenebrarum et manifestabit cogitationes cordium: et tunc laus erit unicuique a Deo . Iniqui ergo non ibi erunt: iam enim separabuntur. Tunc tanquam massa purgata apparebit, ueluti in area, multitudo sanctorum, et sic mittetur in horreum celeste immortalitatis. Sicut enim frumentum prius ubi trituratur, ibi purgatur; et locus ubi frumenta pertulerunt trituram, ut a palea mundarentur, decoratur dignitate masse purgate. uidemus quippe in area post uentilationem, aceruum palearum ex una parte, et aceruum frumenti ex alia. Quo autem palea destinata sit, nouimus; et quemadmodum agricolis faciant frumenta letitiam. Quomodo ergo apparet in area prius frumentum a palea separatum, et cum gaudium fecerit post tantos labores inspecta illa congeries, que latebat in palea, que non uidebatur, quando triturabatur; deinde in horreum mittitur, atque in secreto seruatur: sic in isto seculo, uidetis quomodo trituratur hec area, sed palea frumento ita permixta est, ut difficile discernatur: quia nondum uentilata est. Sic ergo post uentilationem diei iudicii apparebit massa sanctorum, fulgens dignitate, prepotens meritis, et misericordiam liberatoris sui pre se gerens. Et ipse erit septimus dies. Quasi primus dies sit in toto seculo tempus quod est ab Adam usque ad Ne; secundus, a Ne usque ad Abraham, et quomodo iam diuidit Euangelium Matthei, tertius ab Abraham usque ad Dauid; quartus, a Dauid usque ad transmigrationem in Babyloniam; quintus, a transmigratione usque ad aduentum Domini nostri Iesu Christi . Ab aduentu ergo Domini sextus agitur, in sexto die sumus. Et ideo quomodo formatus est homo in Genesi sexto die ad imaginem Dei , sic et in isto tempore, quasi sexto die totius seculi, renouamur in Baptismo, ut recipiamus imaginem Conditoris nostri. Sextus autem dies iste cum transierit, ueniet requies post illam uentilationem, et sabbatizabunt sancti et iusti Dei. Post septimum autem, cum apparuerit in area dignitas messis, fulgor, meritumque sanctorum, ibimus in illam uitam et in illam requiem, de qua dictum, Quia oculus non uidit, nec auris audiuit, nec in cor hominis ascendit, que preparauit Deus diligentibus se . Tunc uelut ad caput reditur. Quomodo enim cum peracti fuerint isti septem dies, octauus ipse est qui primus: sic post terminatas et peractas etates septem seculi transeuntis, ad illam immortalitatem beatitudinemque rediemus, de qua lapsus est homo. Et ideo octaue complent sacramenta infantium. Hinc et ipse septenarius numerus septies multiplicatus facit quadraginta nouem; et addito uno tanquam reditur ad caput, et fiunt quinquaginta: qui numerus a nobis usque ad Pentecosten in mysterio celebratur. Qui etiam secundum illam diuisionem quadragesimi numeri, cui accedit tanquam merces denarius, diuersa ratione idem rursus apparet. Ambe quippe rationes ad eumdem quinquagenarium numerum redeunt. Qui ter multiplicatus propter mysterium Trinitatis, facit centum quinquaginta. Addito quippe ipso ternario, tanquam teste atque indice triplicationis et Trinitatis, intelligimus Ecclesiam in illis piscibus centum quinquaginta tribus.

3. Misericordie opera commendat. Sed interim modo, donec ueniamus ad illam requiem, isto tempore quo laboramus, et in nocte sumus, quamdiu non uidemus quod speramus, et in eremo iter agimus, donec ad Ierusalem celestem, ueluti ad terram promissionis fluentem lac et mel, ueniamus: nunc ergo cum tentationes non cessant, bene operemur. Medicina semper adsit [1 1Kb] , ueluti prope quotidianis adhibenda uulneribus. Est autem medicina in bonis operibus misericordie. Si enim uis impetrare misericordiam Dei, esto misericors. Si tu negas homini, cum tu homo sis, humanitatem; negabit tibi et Deus diuinitatem, hoc est incorruptionem immortalitatis, qua nos facit deos. Non enim a te quidquam indiget Deus: tu autem indiges a Deo. Nihil a te ille petit, ut beatus sit: tu autem, nisi ab illo accipias, beatus esse non poteris. Quid ab illo accipis? Nescio utrum auderes conqueri si ab illo, qui omnia condidit, acciperes aliquid quod excellentissimum [2 1Kb] condidit. At ille non aliquid ex iis que condidit; sed se ipsum tibi dat ad fruendum, se ipsum omnium conditorem. Quid enim ex iis que facta sunt ab illo, pulchrius et melius potest esse eo qui fecit? Et quomodo tibi dabit? an quasi meritis tuis? Si queris quid merueris, attende peccata tua; audi sententiam  Dei in transgressorem hominem latam: Terra es, et in terram ibis . Quoniam comminatio precessit, cum preceptum daretur: Qua die tetigeritis, morte moriemini . Si peccatorum meritum queris, quid occurrit nisi supplicium? Obliuiscere ergo merita tua, ne tibi faciant in corde terrorem: aut noli potius obliuisci, ne per superbiam repellas misericordiam. Commendamus nos, fratres, Deo operibus misericordie. Confitemini Domino, quoniam bonus, quoniam in seculum misericordia eius . Confitere, quoniam habet Deus misericordiam, et uult peccata donare confessis. Sed offer illi sacrificium. Miserere hominis, homo, et tui miserebitur Deus. Tu homo, et alter homo, duo miseri. Deus autem non est miser, sed misericors. Si autem miser non miseratur miserum, quomodo exigit misericordiam ab illo qui nunquam erit miser? uidete quid dicam, fratres. Quicumque est contra naufragum crudelis, uerbi gratia, tamdiu crudelis est, donec contingat illi naufragium. Si autem contigerit, recordatus in pristinam uitam, quando uiderit naufragum, percutit illum similis aliquando miseria; et quem non poterat ad misericordiam flectere societas humanitatis, flectit consortium calamitatis. Seruo quam cito miseretur, qui aliquando seruiuit. Mercenarium mercede fraudatum quam cito dolet, qui mercenarius fuit. Homini filium suum plangenti amarissime compatitur, qui aliquando tale aliquid planxit. Ergo quantamuis duritiam cordis humani soluit similitudo miserie. Si ergo tu, qui aut miser fuisti, aut times ne miser sis : positus ergo et in memoria preteritarum miseriarum, et in timore futurarum, et afflictione presentium, non misereris calamitosi hominis et egentis ope tua, et exspectas ut misereatur tibi ille, quem nunquam tangit miseria? Et tu non das ex eo quod a Deo accepisti, et uis ut det tibi Deus ex eo quod a te non accepit?

4. Opera misericordie superare debent offensiones nostras. Misericordia gemina. Misericordiam, fratres mei, omnes qui ituri estis ad domos uestras, et ex hoc uix nos uidebimus, nisi per aliquam solemnitatem, misericordiam operamini, quia abundant peccata. Alia requies, alia uia non est, qua perueniamus ad Deum, qua redintegremur, qua reconciliemur ei, quem periculosissime offendimus. uenturi sumus in conspectum eius: loquantur ibi pro nobis opera nostra; et ita loquantur, ut superent offensiones nostras. Quod enim amplius fuerit, hoc obtinebit, uel ad penam, si peccata meruerint; uel ad requiem, si opera bona. Misericordia autem gemina est in Ecclesia: una in eo titulo quo nemo impendit pecuniam, nemo etiam uel laborem; altera que de nobis exigit aut officium operis, aut impendia pecunie. Illa que a nobis exigit nichil erogationis uel laboris, in animo constituta est, ut ignoscas ei qui in te peccauit. Ad hanc eleemosynam impendendam thesaurus tuus in corde tuo est: ibi te explicas coram Deo. Non tibi  dicitur, Profer sacculum, aperi arcam, resigna horreum: neque hoc tibi dicitur, ueni, ambula, curre, festina, intercede, loquere, uisita, labora. Stans uno loco proiecisti de pectore tuo duo tenes contra fratrem tuum, fecisti misericordiam, nullo sumptu, nullo labore, sola bonitate, sola misericordie cogitatione. Nam si dicamus, Erogate res uestras pauperibus; duri uidebimur. Certe uel nunc lenes et faciles sumus, quando dicimus: Impendite unde nichil minuetis, dimittite ut dimittatur uobis. Dicamus tamen etiam istud, Date et dabitur uobis. Coniunxit hec Dominus in precepto, et ista duo misericordie genera expressit. Dimittite, et dimittetur uobis: misericordia est ignoscentis. Date et dabitur uobis : misericordia est erogantis. uide si non amplius Deus dat nobis. Tu ignoscis homini, in quo te lesit homo hominem: ignoscit tibi Deus, in quo offendisti homo Deum. Numquid enim hoc est hominem ledere, quod est Deum offendere? Ergo plus tibi dedit: quia tu hoc dimisisti, in quo homo lesus est; hoc ille dimittit, in quo Deus offensus est. Attendite aliam misericordiam dispensationis. Tu das panem, ille dat salutem; tu das sitienti poculum liquoris alicuius, ille tibi dat poculum sapientie sue. Numquid ista uel comparanda sunt, quod das, et quod accipis? Ecce quomodo fenerandum est. Si quis uult esse fenerator, omnino non prohibemus: sed illum feneretur, qui non sit pauper plura et maiora reddendo, et cuius est etiam hoc ipsum qualecumque quod ei das, ut amplius meliusque recipias.

5. Eleemosyna eroganda cum humilitate et hilaritate. Illud etiam moneo Sanctitatem uestram, ut sciatis eum duplam misericordiam facere, qui pauperibus sic dat aliquid, ut ipse eroget. Non enim debet esse sola benignitas largientis, sed et humilitas ministrantis. Nescio quomodo, fratres mei, animus eius qui porrigit pauperi, uelut communi humanitati atque infirmitati compatitur, quando ponitur manus habentis in manum indigentis. Quamuis ille det, ille accipiat, coniunguntur minister et cui ministratur. Non enim iungit nos calamitas, sed humilitas. Abundantia uestra erit uobis, si Domino placet, et filiis uestris. Sed de ista terrena abundantia nulla mentio est, quam uidetis obnoxiam tantis casibus. Iacet in domo thesaurus quietus, dominum quietum esse non sinit. Timetur latro, timetur effractor, timetur seruus infidelis, timetur uicinus malus et potens. Quanto plus tenetur, tanto plus timetur. Si autem erogas Deo in pauperes, non perdis, et securus efficeris, quia ipse Deus custodit tibi in celo, qui et tibi necessaria dat super terram. An forte times, ne perdat Christus quod illi commendaueris? Nonne dispensatorem unusquisque eligit de familia sua fidelem, cui committat pecuniam suam? Qui etsi habet in potestate non auferre, non tamen habet in potestate non perdere. Quid fide Christi prolixius? quid omnipotentia diuinius? Nec auferre tibi aliquid potest, quia ipse dedit tibi spe quod illi dares: nec aliquid perdere, quia uniuersa omnipotens tenet. Reficitis uiscera, quando agapes  facitis. Quia uidemur nos ministrare, et nostra dantur, et per nos dantur; et tamen ea dantur, que nobis Deus dedit. Bonum est, fratres, etiam manu uestra dispensetis: ualde gratum est Deo. Ipse accipit, et dabit tibi, qui ante tibi quam deberet quod dares dedit. Debet erogationis officio coniungi ministrationis officium. Cum tibi liceat duas mercedes habere, quare perdis unam? Sed quisquis minus idoneus est omnibus dare, det pauperibus pro uiribus, cum hilaritate. Hilarem autem datorem diligit Deus . Omni pretio comparandum propositum est regnum celorum. Non est ut dicat aliquis habens duos denarios, idoneum se non esse ad comparandum. Tanto euangelica illa uidua comparauit .

6. Dies feriati. Peracti sunt dies feriati  , succedent iam illi conuentionum, exactionum, litigiorum: uidete quomodo in his uiuatis, fratres mei. De uacatione dierum istorum mansuetudinem debetis concipere, non iurgiorum consilia meditari. Sunt enim homines, qui propterea uacauerunt per dies istos, ut cogitarent malitias, quas exercerent post dies istos. Petimus uos, ut ita uiuatis, tanquam qui Deo rationem reddituros uos sciatis de tota uita, non de solis istis quindecim diebus. Deinde Scripturarum questiones, quas hesterna die proposui, et angustia temporis impediente, non solui, fateor me debere  . Sed certe, quia dies qui sequuntur iam exactiones etiam pecunie permittunt iure forensi et publico, hoc a me potius uos exigite iure christiano. Modo enim omnes solemnitatis gratia ueniunt: post istos dies amor legis adducat a me exigi quod promisi. Qui enim dat, per me dat uobis: ipse utique dat omnibus nobis. Noui quippe Apostolum dicentem, Reddite omnibus debita: cui tributum, tributum; cui uectigal, uectigal; cui honorem, honorem; cui timorem, timorem: nemini quidquam debeatis, nisi ut inuicem diligatis . Sola dilectio est semper reddenda; nemo a tali debito alienus est. Quod enim debeo, fratres, in nomine Domini redditurus sum. Sed fateor uobis, non officio segnibus, sed exigentibus reddo.



SERMO CCLX [* 1Kb]  . Habitus eodem die in ecclesia Leontiana, de monitis baptizatorum  .

Octaue infantium. Falsi fideles. Continentia seruanda pro suo cuique gradu. uotum continentie non reddens, damnatur. Ne moras faciamus, acturi multa, regeneratis  in Baptismo, qui hodie miscendi sunt populo, breuis, sed grauis sermo reddendus est. uos qui baptizati estis, et hodie completis sacramentum octauarum uestrarum, breuiter accipite et intelligite translatam fuisse figuram circumcisionis carnis, ad circumcisionem cordis. Die octauo circumciduntur carne secundum ueterem Legem : et hoc propter Dominum Christum, qui post diem septimum sabbatorum octauo Dominico resurrexit. Cultellis petrinis iussum est circumcidi : Petra erat Christus . Infantes appellamini, quoniam regenerati estis, et nouam uitam ingressi estis, et ad uitam eternam renati estis, si hoc quod in uobis renatum est, male uiuendo non suffocetis. Reddendi estis populis, miscendi estis plebi fidelium: cauete ne imitemini malos fideles, imo falsos fideles; quasi confitendo fideles, sed male uiuendo infideles. uidete, quia testificor uobis coram Deo et Angelis eius: castitatem seruate, siue coniugalem, siue omnimode continentie. Quisque quod uouit reddat. Qui non habetis uxores, licet uobis ducere uxores, sed quarum mariti non uiuunt. Femine que non habent uiros, licet eis nubere, sed eis uiris quorum uxores non uiuunt. Qui habetis uxores, nichil mali faciatis preter uxores. Reddite quod exigitis. Fides uobis debetur, fidem debetis. Fidem debet maritus uxori, uxor marito; ambo Deo. Quicumque continentiam uouistis, reddite quod uouistis: quia non exigeretur, si non uouissetis. Quod potuit licere, non licet: non quia nuptie damnantur, sed qui retro respicit damnatur [1 1Kb] . Cauete a fraudibus in negotiis uestris. Cauete a mendaciis et periuriis. Cauete a uerbositate et luxuria. Quecumque non uultis fieri uobis, nolite facere aliis, et hominibus et Deo. Quid uos onerem? Hec agite, et Deus pacis erit uobiscum .



SERMO CCLXI [* 1Kb]  . In die quadragesimo Ascensionis Domini, I  . Habitus Carthagine in basilica Fausti.



CAPUT I.

1. Ascensio Domini sic celebranda, ut cum ipso ascendamus. Sursum cor, quandonam pietatis, quandonam superbie. Resurrectio Domini, spes nostra; ascensio Domini, glorificatio nostra. Ascensionis enim hodie solemnia celebramus. Si ergo recte, si fideliter, si deuote, si sancte, si pie ascensionem Domini celebramus, ascendamus cum illo, et sursum cor habeamus. Ascendentes autem non extollamur, nec de nostris quasi de propriis meritis presumamus. Sursum enim cor habere debemus, sed ad Dominum. Sursum enim cor non ad Dominum, superbia uocatur: sursum autem cor ad Dominum, refugium uocatur.  Illi enim dicimus, qui ascendit, Domine, refugium factus es nobis . Resurrexit enim, ut spem nobis daret, quia resurgit quod moritur: ne moriendo desperaremus, et totam uitam nostram morte finitam putaremus. Solliciti enim eramus de ipsa anima; et ille nobis resurgendo et de carne securitatem dedit. Ergo ascendit, quis? Qui descendit. Descendit, ut sanaret te: ascendit, ut leuaret te. Cadis, si leuaueris te: manes, si leuauerit te. Sursum ergo cor, sed ad Dominum, refugium est: sursum cor, sed non ad Dominum, superbia est. Dicamus ergo illi resurgenti, Quoniam tu es, Domine, spes mea: ascendenti autem, Altissimum posuisti refugium tuum . Quomodo enim ad eum cor sursum habentes, superbi erimus, qui propter nos humilis factus est, ne superbi remaneremus?



CAPUT II.

2. Christus semper Deus. Dei notitiam uanitas litigando querit, pietas credendo. Deus Christus, hoc semper: nunquam hoc desinet, quia nunquam cepit. Si enim per gratiam eius aliquid incipit, quod nunquam desinat; ille quomodo desinet, qui nunquam cepit? Quid est quod incipit, et nunquam desinet? Immortalitas nostra initium habebit, finem non habebit. Non enim iam habemus, quod cum habere ceperimus, non amittemus. Semper ergo Deus Christus. Et qualis Deus? Queris qualis? Patri equalis. Noli ergo querere in eternitate qualitatem, sed felicitatem. Qualis Deus Christus, cape, si potes. Ecce dico, non te fraudabo. Queris qualis Deus Christus? Audi me, imo audi mecum: simul audiamus, simul discamus. Non enim quia loquor et uos auditis, ideo uobiscum non audio. Queris ergo, cum audis, Deus est Christus, Qualis Deus Christus? Audi mecum: non, inquam, me audi, sed mecum. In hac enim schola omnes sumus condiscipuli. Celum est cathedra magistri nostri. Audi ergo qualis Deus Christus. In principio erat uerbum. Ubi? Et uerbum erat apud Deum. Sed uerba quotidie solemus audire. Noli sic cogitare, quomodo soles audire, Deus erat uerbum . Qualis quero. Nam ecce iam Deum credo: sed qualis Deus sit, quero. Querite faciem eius semper . Nemo querendo deficiat, sed proficiat. Proficit querens, si pietas querat. Quomodo querit pietas, quomodo uanitas? Pietas querit credendo, uanitas litigando. Si enim litigare mecum uelis, mihique dicere, Quem Deum colis? qualem Deum colis? ostende mihi quod colis: respondebo, Etsi est quod ostendam, non est cui.



CAPUT III.

3. Pauli in Dei cognitione modestia. Nec ego audeo dicere, iam me cepisse quod queris. Ingredior enim, quantum possum, post uestigia illius tanti athlete Christi, apostoli scilicet Pauli dicentis, Fratres, ego me ipsum non arbitror apprehendisse. Ego me ipsum: Ego, quid est, et, me ipsum? Ego qui plus omnibus illis laboraui. Noui, Apostole, quomodo dicas, Ego. Expressio est, non elatio. Nam uis audire quomodo dicat, Ego? Cum dixisset, Plus omnibus illis laboraui; et quasi nos ad illum, Quis? et ille ad nos,  Non ego autem, sed Dei gratia mecum . Ille ergo cum quo tanta gratia Dei erat, ut posterius uocatus plus precedentibus laboraret; dicit tamen, Fratres, ego me ipsum non arbitror apprehendisse. Ibi ego, ubi non apprehendit. Humane quippe infirmitatis est, non apprehendere. Ubi autem leuatus est in tertium celum, et audiuit ineffabilia uerba, que non licet homini loqui, non dixit, Ego. Sed quid dixit? Scio hominem ante annos quatuordecim . Scio hominem: et ipse homo erat qui loquebatur, et quod in eo factum est, quasi alterum fecit, ideo non defecit. Noli ergo contendere, noli litigare, exigendo a me qualem Deum colo. Non enim idolum est, et digitum extendo, et dico tibi, Ecce Deum quem colo: aut aliquod sidus est, aut aliqua stella, aut sol, aut luna; et extendo digitum in celum, et dico, Ecce quod colo. Non est quo digitus extendatur: sed est quo mens extendatur. uide ipsum non comprehendentem, et tamen querentem; sequentem, inhiantem, suspirantem, desiderantem: uide illum, quid intendat uide, ad Deum suum, utrum digitum, an uero animum. Quid ait? Non me arbitror apprehendisse. Unum autem, que retro oblitus, in ea que sunt ante extentus, secundum intentionem sequor ad palmam superne uocationis Dei in Christo. Sequor, inquit: ambulo, inquit, in uia sum. Sequere, si potes: simul ad patriam ueniamus, ubi non a me queras, nec ego a te. Simul ergo modo credendo queramus, ut simul postea uidendo gaudeamus.



CAPUT Iu.

4. Mundandum cor, quo uideatur Deus. Nam quis tibi ostendit qualis sit Deus Christus? Ecce quod dignatus est dicere per seruum suum, dicat et per istum seruum suum, conseruis meis, seruis suis. Dictum est tibi, In principio erat uerbum. Querebas ubi esset, responsum est, uerbum erat apud Deum. Et ne uerba contemneres ex consuetudine locutionis humane, audisti, Deus erat uerbum. Adhuc queris qualis Deus? Omnia per ipsum facta sunt. Ama illum: quidquid amas, ab illo est. Non amemus creaturam, neglecto Creatore: sed attendamus creaturam, et laudemus Creatorem. Non tibi possum ostendere Deum meum: ostendo que fecit, recolo que fecit. Omnia per ipsum facta sunt. Fecit noua non nouus; fecit temporalia sempiternus; fecit mutabilia, qui nescit mutari. Facta inspice, lauda factorem: crede, ut munderis. uidere enim uis? Bonam rem, magnam rem uis: hortor, ut uelis. uidere uis? Beati mundo corde, quia ipsi Deum uidebunt . Prius ergo cogita de corde mundando: hoc habeto negotium, ad hoc te aduoca [1 1Kb] , insta huic operi. Quod uis uidere mundum est, immundum est unde uis uidere. Cogitas Deum quasi aliquam istorum oculorum immensam uel multiplicem lucem, auges tibi spatia quanta uis: non ponis finem ubi non uis, ponis ubi uis. Phantasmata sunt ista cordis tui, immunditia est ista cordis tui. Tolle, abiice. Si terra tibi in oculum caderet, et uelles ut ostenderem tibi lucem; prius tui oculi quererent mundatorem. Tantum immunditie est  in corde tuo: ibi auaritia non parua immunditia est. Congeris quod tecum non tollas. Nescis quia cum congeris, ad cor tuum lutum trahis? Unde uidebis ergo quod queris?



CAPUT u.

5. Deus habitare uult in corde mundo. Auaritie homo seruit, non Deo. Tu mihi dicis: Ostende mihi Deum tuum. Ego tibi dico: Attende, paululum ad cor tuum. Ostende, inquis, mihi Deum tuum. Attende, inquio, paululum ad cor tuum. Quidquid ibi uides quod displicet Deo, tolle inde. uenire ad te uult, Deus; Dominum ipsum Christum audi: Ego et Pater ueniemus ad eum, et mansionem apud eum faciemus . Ecce quid promittit Deus. Si ego promitterem uenturum me in domum tuam, mundares eam: Deus in cor tuum uenire uult, et piger es ei domum mundare? Non amat habitare cum auaritia, cum muliere immunda et insatiabili, cui tu iubenti seruiebas, et Deum uidere querebas. Quid fecisti, quod Deus iussit? Quid non fecisti, quod auaritia iussit? Quid fecisti, quod Deus iussit? Ego ostendo quid habitet in corde tuo, qui uis uidere Deum. Hoc enim dixeram: Est quod ostendere, sed cui non est. Quod Deus iussit, quid fecisti? Quod auaritia iussit, quid distulisti? Iussit Deus ut nudum uestires, tremuisti: iussit auaritia ut uestitum exspoliares, insanisti. Si fecisses quod Deus iussit, quid tibi dicam, haberes illud et illud? Ipsum Deum haberes. Si fecisses quod Deus iussit, Deum haberes. Fecisti quod auaritia iussit, quid habes? Scio, dicturus es mihi: Habeo quidquid abstuli. Ergo auferendo habes. Habes aliquid apud te, qui perdidisti te? Habeo, inquis. Ubi, ubi, rogo te? Certe aut in cubiculo, aut in saccello, aut in arca: nolo amplius dicere. Ubicumque habes, modo certe tecum non habes. Certe modo cogitas in arca te habere: forte periit, et nescis; forte cum redis, non inuenis quod dimisisti. Cor tuum quero: ibi quid habeas, interrogo. Ecce implesti arcam tuam, et fregisti conscientiam tuam. uide plenum: disce esse plenus. Dominus dedit, Dominus abstulit; sicut Domino placuit, ita factum est: sit nomen Domini benedictum . Nempe omnia perdiderat. Unde ergo istas gemmas laudis Domino proferebat?



CAPUT uI.

6. Tenebre cupiditates et opera mala. Munda ergo cor, quantum potes: id age, id operare. Et ut ille mundet ubi maneat, roga, supplica, humiliare. Non capis, »In principio erat uerbum, et uerbum erat apud Deum, et Deus erat uerbum: hoc erat in principio apud Deum. Omnia per ipsum facta sunt, et sine ipso factum est nichil. Quod factum est, in ipso uita erat; et uita erat lux hominum: et lux in tenebris lucet, et tenebre eam non comprehenderunt.« Ecce quare non capis. Lux in tenebris lucet, et tenebre eam non comprehenderunt. Que sunt tenebre, nisi opera mala? Que sunt tenebre, nisi cupiditates male, superbia, auaritia, ambitio, inuidentia? Omnia ista tenebre sunt: ideo non comprehendis. Nam lux lucet in tenebris: sed da qui comprehendat.

7. Deus homo factus manet semper Deus. Una persona Deus et homo in Christo. uide ergo, ne forte hoc  quomodocumque possis accipere: uerbum caro factum est, et habitauit in nobis . Per hominem Christum tendis ad Deum Christum. Multum est ad te Deus: sed homo factus est Deus. Quod longe erat a te, per hominem factum est iuxta te. Ubi maneas, Deus est: qua eas, homo est. Idem ipse Christus, et qua eas, et quo eas. Ipse ergo uerbum caro factum est, et habitauit in nobis. Assumpsit quod non erat, non amisit quod erat. Apparebat homo, et latebat Deus. Occisus est homo, et offensus est Deus: sed resurrexit homo, et inuentus est Deus. Cogita ergo quanta fecit ut Deus, quanta passus est ut homo. Occisus est, sed non in diuinitate: ipse Christus occisus est. Non enim duo, Deus et homo; ut iam non faciamus uel nouerimus Trinitatem, sed quaternitatem. Homo quidem homo, et Deus Deus; sed totus Christus homo et Deus: ipse ergo Christus homo et Deus. Quomodo tu homo corpus et animus: sic totus Christus homo et Deus. Ergo totus Christus, caro, anima, et Deus.



CAPUT uII.

Idem ipse aliquid dicit, quod ad Deum pertinet; aliquid dicit, quod ad animam pertinet; aliquid dicit, quod ad carnem pertinet: totum ad Christum pertinet. Quid dicit ut Deus? Sicut Pater habet uitam in semetipso, sic dedit Filio habere uitam in semetipso. Quecumque Pater facit, hec eadem et Filius facit similiter . Ego et Pater unum sumus . Quid dicit Christus secundum animam suam? Tristis est anima mea usque ad mortem . Quid dicit Christus secundum carnem? Soluite templum hoc, et in triduo suscitabo illud . Palpate et uidete, quia spiritus carnem et ossa non habet, sicut me uidetis habere . Hec sunt thesauri sapientie et scientie.



CAPUT uIII.

8. Preceptum utrumque dilectionis erga Christum impletur. Certe tota Lex in duobus preceptis pendet. Diliges Dominum Deum tuum ex toto corde tuo, et ex tota anima tua, et ex tota mente tua; et diliges proximum tuum tanquam te ipsum. In his duobus preceptis tota Lex pendet et Prophete . In Christo habes totum. Deum tuum uis diligere? Habes in Christo: In principio erat uerbum, et uerbum erat apud Deum, et Deus erat uerbum. Proximum uis diligere? Habes in Christo: uerbum caro factum est, et habitauit in nobis.



CAPUT IX.

9. Bona opera frequentanda. Peccata, preter crimina, sunt alia minora. Mundet nos gratia sua: mundet nos opitulationibus et consolationibus suis. Fratres mei, per ipsum et in ipso obsecro uos, in bonis operibus abundetis, in misericordia, benignitate, bonitate. Cito dimittite quod in uos peccatur. Nemo teneat iram aduersus alium, ne intercludat sibi orationem ad Deum. Hec enim omnia, quia in hoc seculo sumus, quia etsi proficimus, etsi iuste uiuimus, sine peccato hic non uiuimus. Non enim peccata sola sunt illa que crimina nominantur, adulteria, fornicationes, sacrilegia, furta, rapine, falsa testimonia: non ipsa sola peccata sunt. Attendere aliquid quod non debebas, peccatum est: audire aliquid  libenter, quod audiendum non fuit, peccatum est: cogitare aliquid, quod non fuit cogitandum, peccatum est.



CAPUT X.

10. Remedia quotidiana. Minora peccata multitudine obruunt. Sed dedit Dominus noster post illud lauacrum regenerationis alia quotidiana remedia. Quotidiana nostra mundatio, dominica oratio. Dicamus, et uerum dicamus, quia et ipsa eleemosyna est: Dimitte nobis debita nostra, sicut et nos dimittimus debitoribus nostris . Date eleemosynas, et omnia munda sunt uobis . Mementote, fratres, ad dexteram staturis quid dicturus est. Non dicet, Illa et illa magna fecistis: sed, Esuriui, et dedistis mihi manducare. Ad sinistram staturis non est dicturus, Illa et illa mala fecistis: sed, Esuriui, et non dedistis mihi manducare . Illi pro eleemosyna, in uitam eternam: isti propter sterilitatem, in ignem eternum. Modo eligite aut dextram aut sinistram. Nam rogo uos, quam habere poterit spem salutis piger in remediis, creber in morbis?



CAPUT XI.

Sed parui morbi sunt? Congerie premunt. Minora peccata sunt que habeo. Non sunt multa? Nam quomodo minora sunt, que premunt, obruunt: quid minutius pluuie guttis? Flumina implent. Quid minutius granis tritici? Horrea implent. Tu attendis quia minora sunt, et non attendis quia multa sunt. Attendere nosti: numera, si potes. Sed plane quotidianum remedium dedit Deus.



CAPUT XII.

11. Conclusio. Magna misericordia eius qui ascendit in altum, et captiuauit captiuitatem. Quid est, captiuauit captiuitatem? Occidit mortem. Captiuitas captiua est: mors mortua est. Quid ergo? Hoc solum fecit qui ascendit in altum, et captiuauit captiuitatem? Ergo dimisit nos? Ecce ego uobiscum sum usque in consummationem seculi . Ergo illud attende, Dedit dona hominibus . Aperi sinum pietatis, excipe donum felicitatis.



SERMO CCLXII [* 1Kb]  . In die Ascensionis Domini, II. Habitus in basilica Leontiana.



CAPUT PRIMUM.

1. Sancti Leontii solemnitas. Dominus iehsu, Patris unigenitus et gignenti ceternus, pariter inuisibilis, pariter immutabilis, pariter omnipotens, pariter Deus; propter nos, ut nostis, et accepistis, et tenetis, factus est homo, forma assumpta humana, non amissa diuina: potens occultus, infirmus manifestus; sicut nostis, natus est, ut renasceremur; mortuus est, ne nos in eternum moreremur. Ille continuo, id est, die tertio resurrexit: nobis resurrectionem carnis in fine promisit. Exhibuit se discipulorum oculis uidendum, manibusque tractandum; persuadens quod factus erat, non auferens quod semper erat. Conuersatus est cum eis diebus quadraginta, sicut audistis, intrans et exiens, manducans et bibens; non iam indigentia, sed totum potentia:  et manifestans eis carnis ueritatem, in cruce infirmitatem, a sepulcro immortalitatem.



CAPUT II.

2. Idem tractatur argumentum. Hodiernum ergo diem ascensionis ipsius celebramus. Occurrit autem huic Ecclesie alia uernacula solemnitas [1 1Kb] . Conditoris basilice huius sancti Leontii hodie depositio est. Sed dignetur obscurari stella a sole. Ergo de Domino potius, quod ceperamus, loquamur. Gaudet bonus seruus, quando laudatur Dominus.



CAPUT III.

3. Ascensionis fides et celebritas per totum orbem. Hodierno ergo die, hoc est, quadragesimo post resurrectionem suam, Dominus ascendit in celum. Non uidimus: sed credamus. Qui uiderunt predicauerunt, et orbem terrarum impleuerunt. Scitis qui uiderunt, et qui nobis indicauerunt: de quibus predictum est, »Non sunt loquele neque sermones, quorum non audiantur uoces eorum. In omnem terram exiit sonus eorum, et in fines orbis terre uerba eorum« . Ergo et ad nos uenerunt, et nos de somno excitauerunt. Ecce celebratur hodiernus dies toto orbe terrarum.



CAPUT Iu.

4. Ascensionis Christi prophetia. Recolite Psalmum. Cui dictum est, Exaltare super celos, Deus? Cui dictum est? Numquid Deo Patri diceretur, Exaltare, qui nunquam est humiliatus? Exaltare tu: tu qui fuisti in uentre matris inclusus; tu qui in illa factus es, quam fecisti; tu qui in presepi iacuisti; tu qui ubera tanquam paruulus in uena carnis suxisti [2 1Kb] ; tu qui portans mundum, portabaris a matre: tu quem Simeon senex paruulum agnouit, magnumque laudauit: tu quem uidua Anna uidit sugentem, et cognouit omnipotentem: tu qui esuristi propter nos, sitisti propter nos, fatigatus es in uia propter nos:  tu qui omnia ista pertulisti propter nos: tu qui dormisti, et tamen non dormitas, custodiens Isrel: postremo, tu quem uendidit Iudas, quem Iudei emerunt, et non possederunt: tu apprehense, ligate, flagellate, spinis coronate, in ligno suspense, lancea percusse, tu mortue, tu sepulte, Exaltare super celos, Deus.



CAPUT u.

Exaltare, inquit, exaltare super celos, quia Deus es. Sede in celo, qui pependisti in ligno. Iudex exspectaris uenturus, qui exspectatus es iudicatus. Quia ista credat, nisi illo faciente, qui erigit de terra inopem, et de stercore exaltat pauperem? Ille ipse inopem carnem suam erigit, et collocat eam cum principibus populi sui , cum quibus iudicaturus est uiuos et mortuos. Cum eis collocauit hanc inopem carnem, quibus dicit: Sedebitis super duodecim sedes, iudicantes duodecim tribus Isrel .



CAPUT uI.

5. Ecclesia gloria Christi.---Exaltare  ergo super celos, Deus. Iam factum est, iam impletum est. Sed dicimus, Quomodo futurum predictum est, Exaltare super celos Deus; non uidimus, sed credimus: ecce ante oculos nostros est quod sequitur, Exaltare super celos, Deus, et super omnem terram gloria tua . Non credat illud, qui non uidet istud. Quid est enim, Et super omnem terram gloria tua? nisi, super omnem terram Ecclesia tua, super omnem terram matrona tua [1 1Kb] , super omnem terram sponsa tua, dilecta tua, columba tua, coniux tua. Ipsa est gloria tua, uir quidem, ait Apostolus, non debet uelare caput, cum sit imago et gloria Dei: mulier autem gloria uiri . Si mulier gloria uiri Ecclesia gloria Christi [2 2Kb] .



SERMO CCLXIII [* 1Kb]  . De Ascensione Domini, III.

1. Glorificatio et uictoria Christi completa est resurrectione et ascensione. Christus, leo, et agnus. Diabolus, leo. Muscipula diaboli. Glorificatio Domini nostri Iesu Christi resurgendo et ascendendo completa est. Resurrectionem ipsius Pasche Dominico celebrauimus: ascensionem hodie celebramus. Festus nobis dies uterque. Ideo enim resurrexit, ut nobis exemplum resurrectionis ostenderet: et ideo ascendit, ut nos desuper protegeret. Habemus ergo Dominum et Saluatorem nostrum Iesum Christum prius pendentem in ligno, nunc sedentem in celo. Pretium nostrum dedit, cum penderet in ligno: colligit quod emit: cum sedet in celo. Cum enim omnes collegerit, quos utique per tempora colliget, in fine temporis ueniet, et quomodo scriptum est, Deus manifestus ueniet : non quemadmodum primitus uenit occultus, sed sicut dictum est, manifestus. Occultum enim oportebat eum uenire, ut iudicaretur: manifestus autem ueniet, ut iudicet. Si enim prius manifestus uenisset, iudicare manifestum quis auderet? Quando quidem dicit apostolus Paulus, Si enim cognouissent, nunquam Dominum glorie crucifixissent  . Sed si ille non occideretur, mors non moreretur. Tropeo suo diabolus uictus est. Exsultauit enim diabolus, quando primum hominem seducendo deiecit in mortem. Seducendo primum hominem, occidit: occidendo nouissimum, primum de laqueis perdidit. Facta est ergo uictoria Domini nostri Iesu Christi, cum resurrexit et ascendit in celum; et impletum est quod audistis, cum Apocalypsis legeretur, uicit Leo de tribu Iuda . Ipse leo dictus est, qui agnus occisus est: leo propter fortitudinem, agnus propter innocentiam: leo quia inuictus, agnus quia mansuetus. Et ipse Agnus occisus morte sua uicit leonem qui circuit querens quem deuoret. Dictus est enim diabolus leo, feritate, non uirtute. Apostolus quippe Petrus ait: uigilare uos oportet aduersus tentationes, quia aduersarius uester diabolus circuit, querens quem deuoret. Sed quomodo circuit, dixit: Sicut leo rugiens circuit, querens quem deuoret . Quis non incurreret in dentes leonis huius, nisi uicisset Leo de tribu Iuda? Contra leonem leo, contra lupum agnus. Exsultauit diabolus quando mortuus est Christus, et ipsa morte Christi est diabolus uictus: tanquam in muscipula escam accepit. Gaudebat ad mortem, quasi prepositus mortis. Ad quod gaudebat, inde illi tensum est. Muscipula diaboli, crux Domini: esca qua caperetur, mors Domini. Et ecce surrexit Dominus noster iehsu Christus. Ubi est mors que pependit in ligno? Ubi est insultatio Iudeorum? Ubi est typhus et superbia caput ante crucem agitantium et dicentium, Si filius Dei est, descendat de cruce ? Et plus fecit, quam illi insultando exigebant. Plus enim est de sepulcro resurgere, quam de ligno descendere.

2. Ascensio Christi pignus nostre ascensionis. Iam uero quanta gloria est quod ascendit in celum, quod sedet ad dexteram Patris? Sed hoc oculis non uidemus, quia nec pendentem in ligno uidimus. Totum hoc fide tenemus, oculis cordis intuemur. Hodie enim, sicut audistis, fratres, Dominus noster iehsu Christus ascendit in celum: ascendat cum illo et cor nostrum. Audiamus Apostolum dicentem, Si consurrexistis cum Christo, que sursum sunt querite, ubi Christus est in dextera Dei sedens: que sursum sunt sapite, non que super terram . Sicut enim ille ascendit, nec recessit a nobis: sic et nos cum illo ibi iam sumus, quamuis nondum in corpore nostro factum sit quod promittitur nobis. Ille iam exaltatus est super celos. Neque enim propterea nobis desperanda est perfecta et angelica celestis habitatio, quia dixit, Nemo ascendit in celum, nisi qui descendit de celo, Filius hominis qui est in celo . Sed hoc dictum est propter unitatem, qua caput nostrum est, et nos corpus eius. Cum ascendit in celum, nos ab illo non separamur. Qui de celo descendit, non nobis inuidet celum: sed quodam modo clamat, Membra mea estote, si ascendere uultis in celum. In hoc ergo ipsi interim roboremur, in hoc uotis omnibus estuemus. Hoc meditemur in terris, quod computamur in  celis. Tunc exuturi carnem mortalitatis, nunc exuamus animi uetustatem. Facile corpus leuabitur in alta celorum, si non premat spiritum sarcina peccatorum [1 1Kb] .

3. Christum cum corpore ascendisse. Nam et illud nonnullos calumniantibus hereticis mouet, quemadmodum Dominus sine corpore descenderit, cum corpore ascenderit, uelut contrarium sit illis uerbis quibus ait, Nemo ascendit in celum, nisi qui de celo descendit. Corpus, inquiunt, quod non descendit de celo, quomodo potuit ascendere in celum  ? Quasi ille dixerit, Nihil ascendit in celum, nisi quod de celo descendit; sed ait, Nemo ascendit, nisi qui descendit. Hoc enim ad personam, non ad persone habitum retulit. Descendit sine corporis indumento, ascendit cum corporis indumento. Nemo tamen, nisi qui descendit, ascendit. Nam si nos sibimet tanquam sua membra ita coaptauit, ut etiam nobis coniunctis idem ipse sit; quanto magis illud corpus, quod de uirgine assumpsit, aliam non potest in illo habere personam? Quis enim uel in montem, uel in murum, uel in aliquem superiorem locum dicit non eum solum qui descenderit ascendisse, si cum descendisset exutus, ascendat indutus; aut cum descendisset inermis, ascendat armatus? Quemadmodum ergo de hoc dicitur, Nemo ascendit nisi qui descendit, quamuis cum ea re cum qua non descendit ascenderit: sic nemo in celum nisi Christus ascendit; quia de celo, nisi Christus, nemo descendit; quamuis sine corpore descenderit, cum corpore ascenderit, ascensuris et nobis non uirtute nostra, sed nostra et illius unitate. Duo quippe sunt in carne una; sacramentum magnum est in Christo et in Ecclesia . Unde et et ipse dicit: Igitur iam non duo, sed una caro .

4. Christus cur quadraginta diebus ieiunauit, et totidem dies egit cum discipulis post resurrectionem. Et ideo ieiunauit, cum tentaretur ante mortem cibo adhuc indigens: manducauit autem et bibit, cum glorificaretur post resurrectionem iam cibo non indigens. Illic enim ostendebat in se nostrum laborem, hic autem in nobis suam consolationem, quadraginta diebus utrumque definiens. Nam quadraginta diebus ieiunauit, cum tentaretur in eremo, sicut in Euangelio scriptum est, ante mortem carnis sue ; et rursum quadraginta diebus cum discipulis fuit, sicut Petrus in Actibus Apostolorum loquitur, intrans et exiens, manducans et bibens, post resurrectionem carnis sue . Quo numero quadragesimo huius seculi significare uidetur excursus in his qui uocantur ad gratiam, per eum qui non uenit legem soluere, sed adimplere. Decem namque sunt precepta legis. Iam gratia Christi diffusa per mundum et quadripartitus mundus, et decem quadriplicata quadraginta faciunt: quoniam qui redempti sunt a Domino, de regionibus congregauit eos, ab Oriente et Occidente  et Aquilone et Mari . Ieiunans itaque quadraginta diebus ante mortem carnis, uelut clamabat: Abstinete uos a desideriis huius seculi. Manducans autem et bibens quadraginta diebus post resurrectionem carnis, uelut clamabat: Ecce ego uobiscum sum usque ad consummationem seculi . Ieiunium quippe est in tribulatione certaminis; quoniam qui in agone contendit, ab omnibus abstinens est : cibus autem in spe pacis, que perfecta non erit, nisi cum corpus nostrum, cuius exspectamus redemptionem, induerit immortalitatem. Quod nondum adipiscendo gloriamur, sed sperando iam pascimur. Utrumque Apostolus simul nos agere ostendit dicens, Spe gaudentes, in tribulatione patientes : tanquam illud esset in cibo, hoc in ieiunio. Simul enim cum uiam Domini carpimus, et a uanitate presentis seculi ieiunemus, et futuri promissione reficiamur; hic non apponentes cor, illuc pascentes sursum cor.



SERMO CCLXIu  . De Ascensione Domini, Iu.

1. Dicendum de mysterio ascensionis Christi. Multa sunt diuinarum Scripturarum recondita sacramenta, siue que adhuc nos ipsi querenda habemus, siue que iam humilitati nostre Dominus reuelare dignatus est: sed aperiendi hec Sanctitati uestre tempus non sufficit. Noui enim maxime his diebus impleri ecclesiam talibus, qui citius uellent discedere, quam uenire; et onerosos nos habent, si aliquando diutius colloquamur: qui tamen in prandiis suis, ad que festinant, si teneantur usque ad uesperam, nec laborant, nec recusant, nec saltem aliquando ullo pudore discedunt. Tamen ne fraudemus eos qui esurientes ueniunt, etsi breuiter, non tacebimus huius rei sacramentum, quod Dominus noster iehsu Christus cum eo corpore, in quo resurrexit ascendit.

2. Christus post resurrectionem conuersatur cum discipulis, ut in fide confirmentur. Ascendit in celum, ne remaneant in carne. Sane propter infirmitatem discipulorum suorum: non enim deerant etiam in illo numero, quos diabolus infidelitate tentaret, ita ut quidam discipulus eius in ipsa specie in qua nouerat, non tamen magis fidem haberet uiuentibus membris, quam recentibus cicatricibus : ergo ad eorum confirmationem dignatus est post resurrectionem uiuere cum illis quadraginta diebus integris, ab ipso die passionis sue usque in hodiernum diem, intrans et exiens, manducans et bibens, sicut dicit Scriptura ; confirmans hoc redditum esse oculis eorum post resurrectionem, quod ablatum erat per crucem. uerumtamen non illos uoluit in carne remanere, nec carnali dilectione diutius retinere. Eo enim animo uolebant eum esse semper carnaliter secum, quo animo etiam Petrus timebat eum pati. uidebant enim secum magistrum, confortatorem et  consolatorem et protectorem hominem, quales uidebant se ipsos. Si tale aliquid non uiderent, absentem credebant; cum ubique ille maiestate sit presens. Tuebatur autem eos reuera, quemadmodum ipse dicere dignatus est, tanquam gallina pullos suos . Sicut enim gallina propter infirmitatem pullorum et ipsa infirmatur. Si enim recordamini, ante oculos nostros sunt tante aues, que pullos faciunt; non uidemus aliquam auem infirmari cum pullis, nisi gallinam: et ideo de illa Dominus similitudinem duxit; quia propter infirmitatem nostram et ipse susceptione carnis infirmari dignatus est. Oportebat autem ut erigerentur aliquantum, et iam inciperent eum spiritualiter cogitare, tanquam uerbum Patris, Deum apud Deum, per quem facta sunt omnia: et non eos sinebat caro, quam uidebant. Proderat ergo illis confirmari in fide per conuersationem eius secum quadraginta diebus: sed plus proderat eis, ut se ab oculis eorum subtraheret; et qui in terra tanquam frater conuersatus fuerat, de celo tanquam Dominus subueniret; discerentque illum cogitare secundum Deum. Hoc enim euangelista Ioannes sonuit: si quis aduertat, si quis intelligat. Ait enim Dominus: Non turbetur cor uestrum. Si me diligeretis, inquit, gauderetis, quia uado ad Patrem; quoniam Pater maior me est . Et alio loco, dicit: Ego et Pater unum sumus . Tantamque sibi equalitatem uindicat, non rapina, sed natura, ut hoc diceret cuidam discipulo dicenti sibi, Domine, ostende nobis Patrem, et sufficit nobis: et ille, Philippe, tanto tempore uobiscum sum, et Patrem nescitis? Qui me uidit, uidit et Patrem . Quid est, Qui me uidit? Si secundum oculos carnis, uiderunt et qui crucifixerunt. Quid est ergo, Qui me uidit; nisi, qui intellexit, qui oculo cordis uidit. Quomodo enim sunt aures interiores, quas querebat Dominus, cum diceret, Qui habet aures, audiat , cum ante illum nullus surdus staret: sic est etiam aspectus interior cordis, quo si quis uiderat Dominum, uiderat Patrem; quia equalis est Patri.

3. Filius Dei natura equalis Patri, misericordia ad mortem usque infirmatus. Audi Apostolum uolentem nobis commendare misericordiam ipsius, quia propter nos infirmatus est, ut sub alis suis pullos colligeret, docens alios etiam discipulos, ut et ipsi compaterentur infirmitati infirmorum, qui ad aliquam firmitatem de infirmitate communi ascendissent; cum ille de celesti firmitate ad infirmitatem nostram descenderit: ait illis, Hoc sentite in uobis, quod et in Christo Iesu. Dignamini, inquit, imitari Filium Dei per compassionem cum paruulis. Qui cum in forma Dei esset. Iam dicendo, in forma Dei esset, equalem ostendit Deo. Non enim forma minor est quam ille cuius forma est. Si enim minor est, forma non est. Tamen ne aliquis dubitaret, adiecit, et posuit ipsum uerbum, unde ora sacrilegis clauderet: Qui cum in forma Dei esset, inquit, non rapinam arbitratus est esse equalis Deo. Quid est, fratres karissimi, quod ait Apostolus, Non rapinam arbitratus est? Quia naturaliter  equalis. Cui ergo erat rapina equalitas Dei? Primo homini, cui dictum est, Gustate, et eritis sicut dii . uoluit per rapinam tendere se ad equalitatem, et per penam perdidit immortalitatem. Ille enim cui rapina non erat, non rapinam arbitratus est esse equalis Deo. Si ergo non rapina; natura, integra societas et summa ipsa comparatio. Sed quid fecit? Semetipsum, ait, exinaniuit, formam serui accipiens; in similitudinem hominum factus, et habitu inuentus ut homo: humiliauit se, factus obediens usque ad mortem, mortem autem crucis . Parum erat dicere mortem, et genus mortis ostendit. Quare et genus mortis? Quia multi ad mortem sunt parati: multi enim dicunt, Non timeo mori, sed uellem in lectulo meo mori, circumdatus filiis, nepotibus, lacrymis uxoris. Mortem quidem uidentur isti non recusare, sed eligendo genus mortis, de timore puniuntur. Ille autem elegit genus mortis, sed quod est deterius omnibus. Quomodo sibi eligunt homines melius genus mortis, sic ipse deterius elegit, hoc quod exsecrabile erat omnibus Iudeis. Non enim timuit mori per falsos testes, per sententiam iudicis, qui ueniet iudicare uiuos et mortuos: non timuit mori per ignominiam crucis, ut omnes credentes ab omni ignominia liberaret. Ergo factus obediens usque ad mortem, mortem autem crucis: tamen naturaliter equalis Deo; fortis in uirtute maiestatis, infirmus compassione humanitatis: fortis, ut faceret omnia; infirmus, ut reficeret omnia.

4. Christus abire uult, ut absente carne diuinitas ipsius cogitetur. Filius Dei in se non minor per incarnationem. Quod ergo ait Ioannes attendite: Si diligeretis me, gauderetis, quia uado ad Patrem; quoniam Pater maior me est. Quomodo equalis, sicut dicit Apostolus? Sicut ipse Dominus, Ego et Pater unum sumus. Et alio loco, Qui me uidit, uidit et Patrem. Quomodo hic, Quia Pater maior me est? uox ista, fratres, quantum Dominus aspirat aduertere, quodam modo exprobrantis fuit et consolantis. Fixi enim erant in homine, et Deum cogitare non poterant. Tunc enim cogitarent Deum, si ab illis et ab eorum oculis homo auferretur, ut amputata familiaritate que cum carne erat facta, discerent uel absente carne diuinitatem cogitare. Ergo hoc eis ait: Si me diligeretis, gauderetis, quia eo ad Patrem. Quare? Ut cum eo ad Patrem, possitis me cogitare equalem Patri  . Propterea enim maior me est: adhuc cum uidetis me in carne, adhuc maior me est Pater. uidete si suscepistis: non enim nouerant nisi hominem cogitare. Hoc dico aliquanto planius, propter fratres nostros tardiores: qui autem intellexerunt, ferant tarditatem ceterorum et imitentur ipsum Dominum, qui cum in forma Dei esset, humiliauit se, factus obediens usque ad mortem. Si me diligeretis, quid est hoc? Si me diligeretis, gauderetis, quia eo ad Patrem. Si me diligeretis, quid aliud est, quam, non me diligitis? Quid ergo diligitis? Carnem quam uidetis. Ipsam enim non uultis ab oculis discedere. Si  autem me diligeretis: quid est, me? In principio erat uerbum, et uerbum erat apud Deum, et Deus erat uerbum : quod ait ipse Ioannes. Si ergo sic me diligeretis, quomodo per me facta sunt omnia, gauderetis, quoniam uado ad Patrem. Quare? Quoniam Pater maior me est. Adhuc cum me uidetis in terra, maior me est Pater. Discedam ab oculis uestris; tollatur ab aspectibus caro mortalis, que propter uestram mortalitatem suscepta est; indumentum hoc, quod humilitate suscepi, incipiatis non uidere: leuetur tamen in celum. ut discatis quid speretis. Non enim dimisit hic ipsam tunicam, quam hic uoluit indui. Nam si hic illam dimisisset, desperarent omnes de resurrectione carnis. Modo enim leuauit eam in celum, et sunt qui dubitent de carnis resurrectione. Si Deus in se illam ostendit, homini negaturus est illam? Deus enim accepit illam miseratione, homo autem conditione. Et tamen ostendit illam, confirmauit illos, et leuauit illam. Subducto autem ab oculis carnali aspectu, iam illi hominem non uiderunt. Si quid erat in cordibus eorum tractum de desiderio carnali, quasi contristatum est in ipsis. Congregati sunt tamen in unum, et ceperunt orare. Ille autem missurus erat post istum decem diebus interpositis Spiritum sanctum, ut Spiritus sanctus impleret eos amore spirituali, auferens eis desideria carnalia. Faciebat eos iam sic intelligere Christum quomodo erat uerbum Dei, Deus apud Deum, per quod facta sunt omnia. Non autem possent impleri tali intellectu, nisi carnalis caritas ab eorum oculis discessisset. Et ideo dixit, Si me diligeretis, gauderetis, quia eo apud Patrem; quoniam Pater maior me est. Secundum hominem maior me est, equalis secundum Deum: equalis secundum naturam, maior secundum Filii misericordiam. Humiliauit enim eum, non infra se tantum, sed et infra Angelos, sicut Scriptura dicit . Non est minor; et si aliquantum susceptione carnis ab equalitate Patris uidetis recessisse Filium, unde nunquam recedit: sed accipiendo carnem , non mutatus est. Quomodo qui accipit uestem, non uertitur in uestem, sed manet ipse integer homo intus: et si senator accipiat uestem seruilem, si forte non potest intrare ad consolandum aliquem in carcere compeditum cum ipsa senatoria ueste, accipit habitum carceris, uidetur sordidus habitus per humanitatem; sed intus manet dignitas senatoria tanto magis integra, quanto maiore misericordia uoluit quod humilitatis erat induere. Sic et Dominus manens Deus, manens uerbum, manens sapientia, manens uirtus diuina, manens in gubernatione celorum, manens in administratione terrarum, implens Angelos, totus ubique, totus in mundo, totus in Patriarchis, totus in Prophetis, totus in omnibus sanctis, totus in utero uirginis, ad induendam carnem, ad coniungendam sibi tanquam sponsam, ut procederet de thalamo suo sponsus, ut desponsaret Ecclesiam uirginem castam. Ad hoc ergo minor Patre, quia homo: equalis autem Patri, quia  Deus. Tollite ergo de medio desideria carnalia. Tanquam hoc diceret Apostolis suis: Non uultis me dimittere ; sed melius est ut istam carnem non uideatis, et diuinitatem cogitetis. Tollo me a uobis exterius, et me ipso impleo uos interius. Numquid enim secundum carnem et cum carne intrat in cor Christus? Secundum diuinitatem possidet cor: secundum carnem per oculos loquitur ad cor, et admonet foras; habitans intus, ut interius nos conuertamur, et uiuificemur ex ipso, et formemur ex ipso; quia forma est omnium infabricata.

5. Christus post resurrectionem cum discipulis agit dies quadraginta, ut significet necessariam hic semper fidem Incarnationis. Ergo si quadraginta dies fecit cum discipulis suis, non sine causa quadraginta dies fecit. Forte sufficerent uiginti, sufficerent triginta: quadraginta dies dispensatio est totius huius seculi. Aliquando inde tractauimus propter denarium numerum quater ductum. Commemoro uos qui audistis Denarius enim numerus totam sapientiam significat Hec sapientia dispensata est per quatuor partes mundi, per totum orbem terrarum: et tempora quadrifaria dispositione dispertiuntur. Nam annus quatuor tempora habet: et mundus quatuor cardines habet. Decem ergo quater ducti quadragenarium numerum habent. Ideo autem quadraginta diebus ieiunauit Dominus , ostendens nobis abstinentiam ab omni corruptione esse debere fidelibus, quamdiu sunt in hoc mundo. Quadraginta diebus, ieiunauit Elias , gestans personam Prophetie, ostendens quia et in Prophetia hoc docetur. Quadraginta diebus ieiunauit Moyses , qui gerebat personam Legis, ostendens quia et in Lege hoc docetur. Quadraginta annis ductus est populus Isrel in eremo . Quadraginta diebus arca in diluuio fluctuauit, que arca Ecclesia est - lignis imputribilibus facta; ligna imputribilia sunt anime sanctorum et iustorum: habens tamen animalia munda et immunda; quia quamdiu uiuitur in hoc seculo et per Baptismum tanquam per diluuium Ecclesia purgatur, non potest nisi habere bonos et malos: ideo arca illa et munda et immunda habebat. Sed posteaquam exiuit inde Ne, non fecit sacrificium Deo nisi de mundis animalibus . Unde debemus intelligere quia in arca ista et munda et immunda animalia sunt, sed post diluuium istum non accipit Deus nisi eos qui se mundauerunt. Ergo totum hoc tempus quod uidetur, fratres, pro quadraginta diebus habetote. Totum hoc tempus, quamdiu hic sumus, arca est in diluuio: quamdiu baptizantur Christiani et per aquam mundantur, natare uidetur arca in fluctibus, que quadraginta diebus in aqua uersabatur. Dominus autem manens cum discipulis per quadraginta dies, significare dignatus est quia per istud tempus necessaria est omnibus fides Incarnationis Christi: que infirmis est necessaria. Si esset iam  oculus, qui uideret In principio erat uerbum , qui uideret, qui teneret, qui amplecteretur, qui frueretur, non opus erat ut uerbum caro fieret et habitaret in nobis: sed quia ad illud tenendum et fruendum excecatus erat oculus interior puluere peccatorum, iam non erat unde intelligeretur uerbum; quod dignatus est caro fieri, ut mandaretur quo possit postea uideri, quod modo non potest. Quia ergo dispensatio carnis Christi huic uite fidelibus necessaria est, per quam tendant ad Dominum: cum autem uentum fuerit ad speciem illam uerbi, omnis carnalis dispensatio non erit necessaria: ideo conuersatio ipsius in carne post resurrectionem per quadraginta dies erat necessaria, ut demonstraret tamdiu esse necessariam fidem Incarnationis Christi, quamdiu in ista uita docetur arca in diluuio fluctuare. Ecce quod dico, fratres - credite in Iesum Christum natum de Maria uirgine, crucifixum resurrexisse. Non opus est ut interrogemus post istud seculum, quia iam illud accepimus in fide: tenemus illud; infirmitati nostre necessarium est. Putate ergo caritatem galline illius, que protegit infirmitatem nostram : putate esse iumentum misericordis illius transeuntis, in quod leuauit languidum, qui uulneratus erat . Leuauit enim illum, quo? In iumentum suum. Iumentum Domini caro est. Ergo cum transierit hoc seculum, quid tibi dicetur? Quia recte credidisti in carnem Christi, modo fruere maiestate et diuinitate Christi. Necessarius fuit infirmus infirmo, necessarius erit fortis forti.

6. Carnis resurrectio futura. Quia et tu deponere habes ipsam infirmitatem, iuxta quod audisti in Apostolo: Oportet corruptibile hoc induere incorruptionem, et mortale hoc induere immortalitatem. Quia caro et sanguis, ait, regnum Dei non possidebunt . Quare non possidebunt? quia non resurget caro? Absit: resurget caro, sed quid fit? Immutatur, et fit ipsa corpus celeste et angelicum. Numquid carnem habent Angeli? Sed hoc interest, quia ista caro resurget, ista ipsa que sepelitur, que moritur; ista que uidetur, que palpatur, cui opus est manducare et bibere, ut possit durare; que egrotat, que dolores patitur, ipsa habet resurgere, malis ad penas sempiternas, bonis autem ut commutentur. Cum fuerit commutata, quid fiet? Iam corpus celeste uocabitur, non caro mortalis: quia Oportet corruptibile hoc induere incorruptionem, et mortale hoc induere immortalitatem. Mirantur autem si facit Deus de carne corpus celeste, qui de nichilo fecit omnia. In carne constitutus Dominus de aqua uinum fecit, et mirum est si de carne corpus celeste facere potuerit? Nolite ergo dubitare de Deo quia potens est illud facere. Angeli ut essent, nichil erant; sed ipsius maiestate sunt quod sunt. Qui potuit te facere cum non esses, non potest reparare quod fueras, et non potest dare honorem claritatis fidei tue propter ipsam incarnationem suam? Ergo cum transierint ista, ueniet nobis illud quod ait Ioannes: Dilectissimi, filii Dei sumus, et nondum apparuit quod erimus: scimus quia cum apparuerit, similes  ei erimus, quoniam uidebimus eum sicut est . Ad istam uisionem uos parate, interim quamdiu in carne estis credite in Christum incarnatum; et sic credite, ut non putetis seductos uos esse aliqua falsitate. Nunquam enim mentitur ueritas: nam si mentitur, quo imus ad consilium? quid facimus? cui nos credimus? Ergo ueritas, uerbum uerum, sapientia uera, uirtus Dei uera: uerbum caro factum est , uera caro. Palpate, et uidete, ait, quia spiritus ossa et neruos non habet, sicut me uidetis habere . uera enim ossa erant, ueri nerui, uere cicatrices: uerum quidquid tangebatur, uerum quidquid intelligebatur. Tangebatur homo, intelligebatur Deus: tangebatur caro, intelligebatur sapientia: tangebatur infirmitas, intelligebatur potentia. Totum uerum. Tamen deinde caro in celum precessit, id est caput. Sequentur cetera membra. Quare? Quia oportet ut dormitionem accipiant membra ista aliquantum, et resurgant tempore suo omnes. Si et Dominus tunc uellet resurgere, non esset in quem crederemus. Ideo uoluit primitias dormientium liberare [1 1Kb] Deo in se ipso, ut cum in illo uideres quod redditum est, in te sperares quod donandum est. Erit omnis populus Dei equatus Angelis et sociatus. Nemo ergo uobis dicat, fratres: Credunt stulti Christiani quia caro resurget: quis resurgit? aut quis resurrexit? aut quis huc inde uenit ab inferis, et dixit uobis? Christus inde uenit. O miser! o cor humanum peruersum et preposterum! Si auus ipsius resurgeret, crederet illi: Dominus mundi resurrexit, et non uult credere.

7. Trinitatis mysterium. Tenete itaque, fratres mei, ueram, germanam, catholicam fidem. Filius equalis est Patri, donum Dei Spiritus sanctus equalis est Patri, et ideo Pater et Filius et Spiritus sanctus unus Deus, non tres dii: non gradibus sibi adiecti, sed maiestate adunati, et unus Deus. Sed Filius tamen propter nos, uerbum caro factum est et habitauit in nobis. Non rapinam arbitratus est esse equalis Deo, sed semetipsum exinaniuit, formam serui accipiens, et habitu inuentus ut homo . Et ut noueritis, fratres, quia uere Trinitas ista equalis est, et non est dictum quia Pater maior me est , nisi propter carnem quam suscepit Dominus; quare de Spiritu sancto nunquam dictum est, Minor est, nisi quia ipse non suscepit carnem? uidete quid dixi: perscrutamini omnes Scripturas, leuate omnes paginas, legite omnes uersus; nunquam inuenietis quia Spiritus sanctus minor sit quam Deus. Ille ergo dictus est minor, qui propter nos factus est minor, ut per illum nos efficeremur maiores.



SERMO CCLXu [* 1Kb]  . De Ascensione Domini, u  .



CAPUT PRIMUM.

1. ueritas resurrectionis  Christo per quadraginta dies cum discipulis agente confirmata. Solemnitate diei huius admonemus scientes, instruimus negligentes. Ascensum Domini in celum hodie solemniter celebramus. Dominus enim Saluator noster, posito corpore, et recepto corpore, posteaquam resurrexit a mortuis, exhibuit se discipulis uiuentem, quem desperauerant morientem. Posteaquam se reddidit oculis intuendum, manibus contrectandum, edificans fidem, exhibendo ueritatem; quoniam parum fuit humane fragilitati et infirme trepidationi tam magnum miraculum uno die exhibere, et inde subtrahere; conuersatus est cum eis in terra, sicut audiuimus, cum liber Actuum Apostolorum legeretur, conuersatus est cum eis in terra quadraginta diebus, intrans et exiens, manducans et bibens: ut exhiberet ueritatem, non quod haberet necessitatem. Ipso ergo quadragesimo die, quem hodie celebramus, eis uidentibus, et uidendo deducentibus, ascendit in celum.

2. Aduentus Christi ad iudicium prenuntiatus. Tunc ergo posteaquam id quod uidebant ascendere mirabantur, sursum tamen ire gaudebant; capitis enim precessio, spes membrorum est; audierunt et angelicam uocem, uiri Galilei, quid statis aspicientes in celum? Hic iehsu sic ueniet, quemadmodum uidistis eum euntem in celum . Quid est, sic ueniet? In ea forma ueniet: ut impleatur quod scriptum est, uidebunt in quem pupugerunt . Sic ueniet. Ad homines ueniet, homo ueniet; sed Deus homo ueniet. ueniet uerus homo et Deus, ut faciat homines deos. Ascendit iudex celi, sonuit preco celi. Bonam causam habeamus, ut futurum iudicium non timeamus. Ascendit enim: uiderunt qui nobis nuntiauerunt. Qui non uiderunt, crediderunt: alii non [1 1Kb] credentes irriserunt. Non enim omnium est fides . Et quia non omnium est fides, et nouit Dominus qui sunt eius , quid disceptamus quod ascendit in celum Deus? Miremur potius quia descendit in infernum Deus. Mortem Christi miremur, resurrectionem uero laudemus potius quam miremur. Perditio nostra, peccatum nostrum: sanguis Christi, pretium nostrum. Resurrectio Christi, spes nostra: aduentus Christi, res nostra. Ille ergo qui est ad dexteram Patris, exspectandus est donec ueniat. Dicat anima nostra sitiens illi: Quando ueniet? et, Sitiuit anima mea ad Deum uiuum . Quando ueniet? ueniet: sed quando ueniet? Optas ut ueniat: utinam paratum te inueniat.



CAPUT II.

3. Discipulorum inquisitio de tempore futuri aduentus Christi. uerumtamen ne putemus nos solos habere hoc desiderium de Domino nostro, ut dicamus, Quando ueniet? Habuerunt hoc desiderium et discipuli eius. Si possem uobis dicere inhiantibus, exspectantibus, suspensis, nosse cupientibus, quando ueniat Dominus Deus noster, si possem uobis dicere, qualis uobis uiderer? Sed si hoc ex me non uos speratis audire posse; qui si speratis, desipitis: ipsum certe Dominum Iesum Christum in corpore  presentem, uiuentem, loquentem, si ante oculos uestros et ante manus uestras haberetis, scio quia pre isto desiderio interrogaretis, et diceretis ei: Domine, quando uenturus es? Discipuli ipsi Dominum Iesum Christum presentem interrogauerunt. Non potestis interrogare quod interrogauerunt, audite quod audierunt. Etenim illi tunc erant, nos nondum eramus: quibus tamen si credamus, et nobis interrogauerunt, et nobis audierunt. Ergo discipuli Christi deducturi aspectu ascensurum Christum interrogauerunt, et dixerunt ei: Domine, si hoc tempore presentaberis? Cui dicebant? Quem presentem uidebant. Si hoc tempore presentaberis? Et quid est illud? Nonne presentem uidebant? nonne presentem audiebant? nonne presentem etiam tangebant? Quid est hoc, Si hoc tempore presentaberis? nisi quia nouerant presentia Christi futurum iudicium, ut uideretur a suis et ab alienis? Nam quando resurrexit, non est uisus nisi a suis. Hoc ergo sciebant, et fide retinebant, futurum esse tempus quando iudicatus iudicaret, quando reprobatus probaret et reprobaret; quando conspicuus utrique hominum generi alios poneret ad dexteram, alios ad sinistram, dicturus quod utrique audirent, oblaturus quod non utrique acciperent, comminaturus quod non utrique pertimescerent. Sciebant futurum; sed quando, querebant. Si hoc tempore presentaberis? Non utique nobis; nam et modo uidemus te: sed presentaberis etiam his qui non crediderunt in te. Si hoc tempore presentaberis, dic nobis, et quando regnum Isrel? Hoc quesierunt, Si hoc tempore presentaberis, et quando regnum Isrel? Quod regnum? De quo dicimus: ueniat regnum tuum . Quod regnum? De quo audituri sunt ad dexteram positi: uenite, benedicti Patris mei, percipite regnum quod uobis paratum est ab origine mundi. Quando dicturus est etiam sinistris: Ite in ignem eternum, qui paratus est diabolo et angelis eius . Terribilis uox, tremenda uox: sed, In memoria eterna erit iustus: ab auditu malo non timebit . Istis hoc, illis illud: in utroque uerax, quia in utroque iustus.



CAPUT III.

4. Responsum Christi. Sed quod querebant, si audierunt, audiamus: si non audierunt, quod audierunt teneamus; et quod uenturum est, non timeamus. Domine, si hoc tempore presentaberis? Et nos estimantes nos presentem uidere Dominum in corpore constitutum, dicamus illi, Domine, si hoc tempore presentaberis, et quando regnum Isrel? Quando regnum tuorum, quando regnum humilium, quamdiu typhus superborum? Certe hoc est quod querebatis, hoc est quod audire desiderabatis. uideamus quid responderit. Non dedignentur audire agni, quod audierunt arietes. Audiamus quid dixit ipse Dominus. Quibus? Petro, Ioanni, Andree, Iacobo, ceteris tantis et talibus, tam dignis: sed quos inuenit indignos, et fecit dignos. Quid eis respondit dicentibus, Si hoc tempore presentaberis, et quando regnum Isrel? Non est uestrum scire tempora, que Pater posuit in sua potestate. Quid est hoc? Dicitur Petro, Non est uestrum:  et dicis tu, Meum est? Non est uestrum scire tempora, que Pater posuit in sua potestate. Quod creditis, bene creditis: quia uenturum est. Quando uenturum sit, quid ad te? Quando uenerit, prepara te. Non est uestrum scire tempora, que Pater posuit in sua potestate. Curiositas abscedat, pietas succedat. Quid ad te quando ueniet? Sic uiue, quasi hodie uenturum sit; et non timebis, cum uenerit.



CAPUT Iu.

5. Christus bonus magister, docens quod expedit scire. uidete autem ordinem et disciplinam magistri boni, magistri singularis, magistri solius. Non dixit quod interrogauerunt, et dixit quod non interrogauerunt. Sciebat enim quod interrogauerunt non eis expedire ut nossent: quod autem sciebat eis expedire, etiam non eis interrogantibus dixit. Non est uestrum scire, inquit, tempora. Quo tibi tempora? Hoc agitur ut euadas tempora, et queris tempora. Non est uestrum scire tempora, que Pater posuit in sua potestate. Et quasi diceretur ei, Et quid est nostrum? Modo audiamus quid ad nos maxime pertineat, modo audiamus. Quesitum est quod non oporteat dici: sed dictum est quod oporteat audiri. Non est uestrum scire tempora, que Pater posuit in sua potestate. Sed quid est uestrum scire?



CAPUT u.

6. Ecclesia una ubique diffusa predicatur contra schismaticos.---Sed accipietis uirtutem Spiritus sancti superuenientem in uos, et eritis mihi testes. Ubi? In Ierusalem. Consequens erat ut hoc audiremus: his enim uerbis Ecclesia predicatur, Ecclesia commendatur, unitas annuntiatur, diuisio accusatur. Apostolis dictum est, Et eritis mihi testes. Fidelibus dicitur, uasis Dei dicitur, uasis misericordie dicitur, Eritis mihi testes. Ubi? In Ierusalem, ubi occisus sum: et in tota Iudea et Samaria, et usque in fines terre. Ecce quod audite, ecce quod tenete. Sponsa estote, et sponsum securi exspectate. Sponsa Ecclesia est. Ubi futura predicata est, quam illi testes annuntiarent; ubi futura predicata est? Multi enim dicturi sunt, Ecce hic est. Audirem, si non et alius diceret, Ecce hic est. Quid tu dicis? Ecce hic est. Iam ibam: sed reuocat alius simili uoce, Ecce hic est. Tu ex una parte, Ecce hic est: alius ex parte alia, Ecce hic est. Dominum interrogemus, Dominum interpellemus. Sileant partes, totum audiamus. Dicit unus ex uno angulo, Ecce hic est: alius ex alio angulo, Non, sed ecce hic est. Tu, Domine, dic: tu assere quam redemisti, ostende quam dilexisti. Ad nuptias tuas inuitati sumus, ostende sponsam tuam, ne uota tua litigando turbemus. Dicit plane, ostendit plane: non deserit inquirentes, non amat litigantes. Dicit discipulis suis, et non querentibus dicit; quia contendentibus contradicit. Et ideo fortasse hoc ab Apostolis nondum querebatur, quia grex Christi nondum a latronibus diuidebatur. Nos experti dolores diuisionis, studiose coagulum queramus unitatis. Apostoli querunt tempus iudicii, et Dominus respondet locum Ecclesie. Non respondit quod quesierunt, sed nostros preuidebat dolores. Eritis, inquit, mihi testes in Ierusalem. Parum est. Non pro hoc tantum pretium dedisti,  ut hoc solum emeres. In Ierusalem. Dic adhuc, Et usque in fines terre. uenisti ad fines: quare contentiones non finis? Nemo mihi dicat iam, Ecce hic est: Non, sed ecce hic. Sileat humana presumptio, audiatur diuina predicatio, teneatur uera promissio: In Ierusalem, et in tota Iudea et Samaria, et usque in fines terre. His dictis, nubes suscepit eum . Iam non opus erat, ut aliquid adderetur, ne aliunde cogitaretur.



CAPUT uI.

7. uerba nouissima Christi a schismaticis contempta. Tunica Christi inconsutilis. Fratres, pro magno audiri solent uerba nouissima parentis ituri in sepulcrum, et contemnuntur Domini uerba nouissima ascendentis in celum? Existimemus Dominum nostrum testamentum scripsisse, et in testamento suo nouissima uerba posuisse. Preuidit enim malorum filiorum futura litigia, preuidit homines partes sibi conantes facere de possessione aliena. Quare enim non diuidant, quod non emerunt? Quare non concidant, pro quo pretium non dederunt? Sed ille tunicam desuper textam nusquam consutilem diuidi noluit: sorte prouenit . In illa ueste unitas commendata est, in illa ueste caritas predicata est, ipsa est, desuper texta. De terra est cupiditas, desuper caritas. Agite, fratres: testamentum scripsit Dominus, nouissima uerba posuit. uidete, obsecro uos, et moueat uos quomodo et nos, moueat, si fieri potest.



CAPUT uII.

8. Christi due glorificationes. Spiritus sanctus bis datus. Due sunt glorificationes secundum suscepti hominis formam: una, qua surrexit a mortuis tertio die; alia, qua ascendit in celum ante oculos discipulorum suorum. Due sunt iste, que commendantur, glorificationes eius iam facte. Restat una et ipsa in conspectu hominum, cum se iudicio presentabit. De Spiritu sancto hoc erat dictum per Ioannem euangelistam: Spiritus autem nondum fuerat datus, quia iehsu nondum erat glorificatus . Spiritus autem nondum fuerat datus: quare nondum fuerat datus? Quia iehsu nondum erat glorificatus. Exspectabatur ergo, ut glorificato Iesu daretur Spiritus. Meritoque bis glorificatus, resurgendo et ascendendo, bis dedit Spiritum. Unum dedit, et unus dedit, unitati dedit, et tamen bis dedit. Primo posteaquam resurrexit, dixit discipulis suis: Accipite Spiritum sanctum. Et insufflauit in faciem eorum . Habes semel. Deinde promittit adhuc se missurum Spiritum sanctum, et dicit, Accipietis uirtutem Spiritus sancti superuenientem in uos : et alio loco, In ciuitate sedete: ego enim impleam promissionem Patris, quam audistis, inquit, ex ore meo . Posteaquam ascendit, decem diebus ibi factis misit Spiritum sanctum: ipse est solemnis futurus Pentecostes.



CAPUT uIII.

9. Spiritus sanctus ideo bis datus, ut duo precepta caritatis commendarentur. uidete, fratres mei. Querat a me aliquis, Quare bis dedit Spiritum sanctum? Multi multa dixerunt, et sicut homines quesierunt: et aliquid dixerunt quod non est contra fidem; alius hoc, alius illud,  utrumque quod non excederet regulam ueritatis. Si dicam me scire quare bis dederit, mentiar uobis. Nescio. Qui se dicit scire quod nescit, temerarius est: qui se negat scire quod scit, ingratus est. Ergo fateor uobis, quare bis dederit Dominus Spiritum sanctum, adhuc quero: ad aliquid certius peruenire cupio. Adiuuet me Dominus orantibus uobis, ut quod donare dignatur, et uobis non taceatur. Ergo nescio. Quid tamen existimem nondum sciens, nondum pro certo tenens, sicut certissimum teneo dedisse; quid ergo existimem, non tacebo. Si hoc est, confirmet Dominus: si aliud est quod uerius appareat, donet Dominus. Ergo arbitror, sed arbitror, ideo bis datum esse Spirtum sanctum, ut commendarentur duo precepta caritatis. Duo sunt enim precepta, et una est caritas: Diliges Dominum Deum tuum ex toto corde tuo, et ex tota anima tua: et, Diliges proximum tuum, tanquam te ipsum. In his duobus preceptis tota Lex pendet et Prophete . Una caritas, et duo precepta: unus Spiritus, et duo data. Non enim alius datus est prius, et alius datus est postea: quia non alia caritas diligit proximum, quam illa que diligit Deum. Non ergo alia caritas est. Qua caritate proximum, ipsa caritate diligimus et Deum. Sed quia aliud est Deus, aliud proximus; una caritate diliguntur, non sunt tamen unum qui diliguntur: quia ergo magna est primitus commendanda dilectio Dei, secunda dilectio proximi; a secunda autem incipitur, ut ad primam perueniatur: Si enim fratrem quem uides non diligis; Deum quem non uides, quomodo diligere poteris ? Ideo forte informans nos ad dilectionem proximi, dedit in terra conspicuus et proximis proximus Spiritum sanctum, insufflando in faciem eorum; et ab hac maxime caritate que in celis est, de celo misit Spiritum sanctum. Spiritum sanctum accipe in terra, et diligis fratrem: accipe de celo, et diligis Deum. Quia et in terra quod accepisti, de celo est. In terra Christus dedit, sed de celo est quod dedit. Ille enim dedit, qui de celo descendit. Hic inuenit cui daret, sed inde attulit quod daret.



CAPUT IX

10. Charitas Spiritus sancti donum. Quid est ergo, fratres? An forte commemoro et hoc, quomodo caritas ad Spiritum sanctum pertineat? Paulum audite: »Non solum autem, inquit, sed et gloriamur in tribulationibus: scientes quia tribulatio patientiam operatur, patientia probationem, probatio uero spem; spes autem non confundit: quia caritas Dei diffusa est in cordibus nostris.« Unde caritas Dei diffusa est in cordibus nostris? Unde? Quid tibi dabas? Quid quasi de tuo presumebas; Quid enim habes quod non accepisti ? Ergo unde, nisi quod sequitur, Per Spiritum sanctum qui datus est nobis ?

11. Charitas non habetur extra Ecclesiam. Charitas ista non tenetur, nisi in unitate Ecclesie. Non illam habent diuisores: sicut dicit apostolus  Iudas, Hi sunt qui se ipsos segregant, animales, Spiritum non habentes . Qui se ipsos segregant: quare segregant? Quia animales, Spiritum non habentes. Ideo defluunt, quia coagulum non habent caritatis. Ipsa caritate plena est gallina illa propter pullos infirmata, cum pullis humilians uocem suam, extendens alas suas: Quoties, inquit, uolui colligere filios tuos ? Colligere, non diuidere. Quia habeo, inquit, alias oues, que non sunt de hoc ouili: oportet me et ipsas adducere, ut sit unus grex et unus pastor . Merito non audiuit fratrem contra fratrem interpellantem, et dicentem, Domine, dic fratri meo diuidat mecum hereditatem. Domine, inquit, dic fratri meo. Quid? Diuidat mecum hereditatem. Et Dominus: Dic, homo. Quare enim uis diuidere, nisi quia homo? Cum enim dicit alius, Ego sum Pauli; alius autem, Ego Apollo: nonne homines estis ? Dic, homo, quis constituit me diuisorem hereditatis inter uos? Colligere ueni, non diuidere. Ideo, inquit, dico uobis, cauete ab omni cupiditate . Cupiditas enim cupit diuidere, sicut caritas colligere. Quid est autem, Cauete ab omni cupiditate, nisi, Implemini caritate? Nos caritatem pro captu nostro habentes, interpellamus Dominum contra fratrem, sicut et ille contra fratrem: sed non hac uoce, non hac postulatione. Ille enim dicit: Domine, dic fratri meo diuidat mecum hereditatem. Nos dicimus: Domine, dic fratri meo teneat mecum hereditatem.



CAPUT X.

12. Ecclesie unitas Christo glorificato quoties commendata. uidete ergo, fratres, quid maxime diligatis, quid fortiter teneatis. Glorificatus Dominus resurgendo, commendat Ecclesiam: glorificandus ascendendo, commendat Ecclesiam: Spiritum sanctum mittens de celis commendat Ecclesiam. Resurgens enim, quid dicit discipulis suis? »Hec dicebam uobis, cum adhuc essem apud uos, quia oportebat impleri omnia que scripta sunt in Lege, et Prophetis, et Psalmis de me. Et tunc aperuit illis sensum, ut intelligerent Scripturas, et dixit eis, Quoniam sic scriptum est, et sic oportebat Christum pati, et resurgere a mortuis tertio die. »Ubi est Ecclesie commendatio? Et predicari innomi ne eius penitentiam et remissionem peccatorum. Et hoc ubi? Per omnes gentes, incipientibus ab Ierusalem . Hoc resurrectione glorificatus. Quid ascensione glorificandus? Quod audistis, Eritis mihi testes in Ierusalem, et in tota Iudea et Samaria, et usque in fines terre . Quid ipso aduentu Spiritus sancti? uenit Spiritus sanctus: quos primum impleuit, linguis omnium gentium loquebantur. Unusquisque homo loquens omnibus linguis, quid aliud significauit, quam unitatem in omnibus linguis? Hoc tenentes, in hoc firmati, in hoc roborati, in hoc inconcussa caritate defixi, laudemus pueri Dominum, et dicamus alleluia. Sed in una parte? Et unde? et quo usque? A solis ortu usque ad occasum, laudate nomen Domini .



SERMO CCLXuI [* 1Kb]  . In uigiliis Pentecostes  . De uersu Psalmi CXL, 5, Emendabit me iustus, etc. Contra Donatistas.


1. Psalmi uersus male intellectus a Donatistis. Inter alia diuina eloquia, que, cum Psalmus cantaretur, audiuimus, placet adiuuante Domino istam potissimum discutere et pertractare sententiam, qua dictum est, Emendabit me iustus in misericordia, et arguet me; oleum autem peccatoris non impinguet caput meum. Nonnulli enim crediderunt oleum peccatoris, oleum esse hominis; quia omnis homo mendax . Oleum autem Christi, quia nullum habuit omnino peccatum, etsi per peccatorem ministretur, non est oleum peccatoris. Cum tres considerandi animo occurrant; a quo datur, cui datur, per quem datur: non timeamus oleum peccatoris, quia non intercipit medius minister beneficium largitoris.

2. Spiritus sancti aduentus die Pentecostes. Unitas Ecclesie catholice dono linguarum significata. Certe enim solemnitatem modo celebramus aduentus Spiritus sancti: nam die Pentecostes, qui dies iam cepit, erant uno in loco centum uiginti anime, in quibus Apostoli et mater Domini et alii utriusque sexus orantes et exspectantes promissum Christi, hoc est aduentum Spiritus sancti. Non erat inanis spes exspectantis, quia non erat fallax pollicitatio promittentis: quod exspectabatur, aduenit et uasa munda, a quibus susciperetur, inuenit. uise sunt illis lingue diuise uelut ignis, qui et insedit super unumquemque eorum; et ceperunt loqui linguis sicut Spiritus dabat eis pronuntiare. Unusquisque homo linguis omnibus loquebatur, quia futura Ecclesia in omnibus linguis prenuntiabatur. Unus homo signum erat unitatis: omnes lingue in uno homine, omnes gentes in unitate. Qui pleni erant, loquebantur: et qui inanes erant, mirabantur; et quod est reprehensibilius, mirabantur et calumniabantur. Dicebant enim: Hi ebrii sunt et musto pleni. Quam stulta et calumniosa reprehensio! Homo ebrius non alienam linguam discit, sed suam perdit. uerumtamen per ignorantes et calumniantes ueritas loquebatur. Iam quippe illi pleni erant uino nouo, quia facti erant utres noui . Sed utres nouos utres ueteres mirabantur, et calumniando nec innouabantur, nec implebantur. Sed repressa tandem calumnia, mox ubi sermocinantibus rationemque reddentibus et Christi gratia predicantibus aures Apostolis prebuerunt, audiendo compuncti sunt, compunctione mutati sunt, mutati crediderunt; credentes, hoc quod in aliis mirabantur, accipere meruerunt .

3. Spiritus sanctus donum, non hominis ministri, sed Dei. Donatistarum error, non dari Spiritum sanctum  nisi per sanctos ministros. Deinde cepit Spiritus sanctus dari per ministerium Apostolorum. Illi manus imponebant, et ille ueniebat. Sed hoc non erat hominum: non sibi arroget minister plus quam quod ut minister. Alius est donator, alius ministrator. Hoc quippe testatus est Spiritus, ne homines sibi arrogarent quod Dei erat. Hinc enim uoluit Simon inflari, qui existimans hoc hominibus esse tribuendum, pecuniam promisit Apostolis, ut et ad ipsius manus impositionem ueniret Spiritus sanctus. Gratiam non nouerat. Nam si gratiam agnosceret, gratis haberet. Ideo quia uoluit emere Spiritum, non meruit redimi abs Spiritu. Quid es, homo, quod te inflare uis? Sufficit tibi ut implearis, non ut infleris. Qui impletur, diues est: qui inflatur, inanis est. Sed per homines, inquiunt, dabatur. Numquid ideo erat hominum quod dabatur? Sed non poterat dari, inquiunt, nisi per homines sanctos. Numquid in ipsos per homines uenerat? Apostoli manus imponebant, et Spiritus sanctus ueniebat: quando ad ipsos uenit, ipsis quis manus imposuit?

4. Spiritus sanctus sine hominum ministerio aliquando datus. Accipite et tenete diuina exempla: sed eloquia Dei sunt, Scripture auctoritas, fides uerborum, ueritas exemplorum. Totum legimus, totum credamus. Per manus impositionem Apostolorum datus est multis Spiritus sanctus: sed per quos dabatur, acceperant. Quando acceperant? Quando in uno conclaui centum uiginti homines erant: unusquisque eorum orabat, nullus manum imponebat; orantibus superuenit, orantes impleuit, impletos ministros fecit, et per ipsos suum dedit. Adhuc audite. Philippus euangelista, qui predicauit Euangelium in Samaria, unus erat de septem diaconibus: nam in ministerii necessitate duodecim Apostolis septem diacones additi erant; ex quibus erat unus, ut dixi, Philippus, qui propter promptum predicationis eloquium, euangelista proprie meruit appellari. Quamuis omnes hoc agerent; iste, ut dixi, in Samaria Euangelium predicauit: crediderunt multi in Samaria, credentes baptizati sunt. Ut autem audierunt Apostoli, miserunt ad eos Petrum et Ioannem, ut baptizatis manus imponerent, et eis manus imponendo, impetrarent Spiritum sanctum inuocantes. Simon admiratus tantam gratiam Apostolorum, pecuniam dare uoluit, quasi illud, quod inuocabatur, uenale proponeretur: sed repulsus est, et tanta gratia indignus inuentus est. Acceperunt ergo illi Spiritum sanctum per manus Apostolorum. Tunc ergo quia Simon ille hominum esse putauerat donum Dei, ne apud infirmos hec suspicio firmaretur; postea eunuchus quidam Candace regine ueniebat de Ierusalem, quo ierat ut oraret, et sedens in curru legebat Isaiam prophetam. Tunc Spiritus sanctus ait Philippo ut accederet ad currum. Ille qui in Samaria baptizauerat, et nemini manum imposuerat, et Apostolis nuntiauerat, ut per illorum aduentum et manus impositionem ab eo baptizati Spiritum sanctum accipere mererentur, accedit ad currum, interrogat Eunuchum utrum intelligeret  quod legebat. Respondet ille, posse se intelligere, si habeat expositorem: rogat Philippum ut currum ascenderet; ascendit, sedit cum illo, inuenit eum legentem in Isaia propheta quod de Christo fuerat prenuntiatum, Sicut ouis ad immolandum ductus est, et cetera, que sunt eiusdem circumstantia lectionis. Tunc interrogans utrum de se ipso Propheta diceret, an de alio; aperta occasionis ianua euangelizauit Christum ianuam salutis. Cum hec in itinere aguntur, uentum est ad aquam, et ait Eunuchus Philippo: Ecce aqua, quis me prohibet baptizari? Ait Philippus: Si credis, fieri potest. Et ille: Credo Filium Dei esse Iesum. Descenderunt in aquam, baptizauit eum Philippus. Posteaquam ascenderunt ab aqua, uenit super Eunuchum Spiritus sanctus . Ecce Philippus ibi erat, qui in Samaria baptizauerat, et ad eos baptizatos Apostolos duxerat, baptizauit, nec manus imposuit: sed ut ostenderet Spiritus non uerum suspicatum esse Simonem, quod hominum donum esset Spiritus Dei, in hominem uenit liberaliter, et liberum fecit. uenit ut Deus, et impleuit: ut uenit Dominus, et redemit.

5. Philippus diaconus alius ab apostolo. Forte aliquis dicat de contentiosis, quia Philippus non erat diaconus qui baptizauerat in Samaria, sed apostolus erat; quia et inter Apostolos Philippus nominatur, et qui proprie euangelista appellatus est unus de diaconibus septem. Sed suspicentur quod uolunt, cito soluo questionem. Apostolus fuerit, an diaconus, quod lectio tacuit, sit hoc incertum. Illud tamen scriptum est, quia mox ut ascenderet de aqua, uenit Spiritus sanctus super spadonem  . Nemo ibi commemorat manus impositionem. Forte et hoc parum est: dicit enim ille, Aliquis prorsus imposuit illi manum, sed hoc tacuit Scriptura.

6. Spiritus sanctus Cornelio sine manus impositione et ante Baptismum datus. Ergo quid dicis? Hoc, inquit, dico, quia in primos illos centum uiginti reuera, quia tunc primum ueniebat Spiritus sanctus, sine impositione manus aduenit; ex illo autem iam in neminem uenit, nisi fuisset manus imposita. Oblitus es Cornelium centurionem: lege diligenter, et intellige prudenter. Cornelius centurio, sicut in eodem libro Actuum Apostolorum legitur, ubi etiam aduentus Spiritus sancti predicatur. Ad centurionem Cornelium angelus missus est, nuntiauit illi acceptas eleemosynas eius, exauditas orationes: proinde eum debere mittere ad Petrum, qui habitaret in Ioppe in domo Simonis coriarii, eumque accersendum. Tunc autem magna questio inter Iudeos et Gentes uersabatur, id est, inter eos qui de Iudeis, et eos qui de Gentibus crediderant, utrum Euangelium ministrandum esset incircumcisis. Erat inde magna cunctatio, cum mittit Cornelius. Interim admonetur Petrus, agitur negotium regni celorum, et hic et ibi, ab  illo qui ubique est. Cum enim hec apud Cornelium aguntur, interim et Petrus in Ioppe esuriuit, ascendit orare cum ei refectio pararetur, orantis mens alienata est; sed ab infimis ad superna; non ut deuiaret, sed ut uideret. uenit illi discus de celo submissus, quasi esurienti celeste ferculum. Erat autem discus iste quatuor lineis alligatus, habens omnia genera animalium, munda et immunda, et uoce superna pulsatus est esuriens: Petre, surge; macta, et manduca. Attendit ille, uidit in disco immunda animalia, que non solebat tangere, et respondit uoci: Absit a me Domine: nunquam commune et immundum intrauit in os meum. Et uox ad illum: Que Deus mundauit, tu immunda ne dixeris. Non Petro carnalis cibus offerebatur, sed mundatus Cornelius nuntiabatur, Hoc autem factum est ter, et receptum est uas in celum. Euidens mysterium. Discus est orbis terrarum. Quatuor linee discum continentes, quatuor orbis cardines, quos Scriptura commemorat, dicens: Ab Oriente et Occidente, et ab Aquilone et Mari . Animalia, omnes gentes. Ter submissus discus, commendatio Trinitatis. Petrus, Ecclesia; esuriens Petrus, Ecclesia desiderans fidem Gentium. uox celestis, sanctum Euangelium. Macta, et manduca: occide quod sunt, fac quod es. Petro discrepante de iussu, subito nuntiatum est quod quidam milites missi a Cornelio uellent eum uidere. Et Spiritus sanctus Petro: uade cum eis; ego eos misi. Pergit Petrus iam de uisione non cunctabundus, sed certus: et sicut legitur, nuntiatur Cornelio, occurrit humiliter, prosternitur humiliter: leuatur humilius. Peruenitur domum, inueniuntur multi alii congregati. Narratur Petro que causa fuerit mittendi ad eum, et gratie aguntur quod uenerit Petrus. Ergo aperto ore suo euangelizare cepit Gentibus incircumcisis, unde illa magna questio uersabatur, gratiam Domini Iesu Christi. Erant quidam cum Petro, qui ex Iudeis crediderant, qui possent moueri, si baptizarentur incircumcisi: ibi plane Petrus ait, uos scitis, fratres, quemadmodum abominandum sit Iudeo accedere uel coniungi Gentili; sed mihi Deus ostendit neminem communem aut immundum hominem dicere  . Ille esuriens respexit ad discum.

7. Ex his refellit Donatistas. Ubi sunt qui dicebant: propterea enim totum narraui, propter quod uolo dicere: ubi sunt qui dicebant per hominis potestatem dari Spiritum sanctum? Euangelizante Petro, Cornelius et omnes qui cum illo erant gens [1 1Kb] , hoc est gentiles, crediderunt; et subito, antequam baptizarentur, impleti sunt Spiritu sancto ? Quid hic respondet humana presumptio? Non solum ante impositas manus, sed ante ipsum Baptismum uenit Spiritus sanctus; de potestate, non de necessitate. uenit ante baptismi ablutionem, ut auferret controuersiam circumcisionis. Posset enim a calumniantibus uel non intelligentibus dici Petro: Male fecisti dare  Spiritum sanctum. Ecce impletum est, ecce demonstratum est, quod Dominus ait, Spiritus ubi uult inspirat . Ecce impletum est, ecce monstratur quam uerum Dominus dixerit, Spiritus ubi uult inspirat. Et tamen arrogantie spiritum nondum hereticus superbus exspirat. Adhuc dicit: Meum est; noli ab illo accipere, sed a me. Respondes: Quero quod Dei est. Ille: Non legisti, Oleum autem peccatoris non impinguet caput meum? Ergo oleum tuum est? Si tuum est, nolo: si tuum est, malum est. Si autem Dei est, et per te malum bonum est. Cenum non inquinat solis radium, et tu inquinas Dei oleum? Ideo autem malo tuo habes, quia quod bonum est malus habes; quod Dei est, malus accepisti: quia separatus non collegisti, sed sparsisti. Qui manducant indigne, iudicium sibi manducant et bibunt : quia manducant indigne, non manducant? Indigno buccellam Christus Iude dedit , et ille hanc ad iudicium accepit. Numquid a malo accepit? numquid malum accepit? Sed ideo reus est, quia a bono bonum malus accepit. Non est ergo oleum peccatoris, oleum salutaris. Bene accipiatur, et bonum est: etsi male accipiatur, bonum est. ue hominibus bonum male accipientibus!

8. Amandus obiurgator, cauendus adulator. uide tamen Scripture sensum, ne forte aliquid admoneat, quod intelligentie pateat meliori. Emendabit me, inquit, iustus in misericordia: etsi cedit, amat, diligit obiurgator; decipit adulator: ille miseretur, ille circumuenit. Dura est uirga cedentis, molle est oleum blandientis. Etenim omnes adulatores caput ungunt, non uiscera sanant. Ama obiurgatorem, caue adulatorem. Si enim amas ueridicum obiurgatorem, et caues fallacem adulatorem, potes dicere quod cantatum est, Emendabit me iustus in misericordia, et arguet me, oleum autem peccatoris, hoc est blandimentum adulatoris, non impinguet caput meum. Pingue caput, grande caput est: grande caput, superbum caput est. Melius est cor sanum, quam grande caput: sed cor sanum facit uirga obiurgantis; grande caput facit oleum peccatoris, hoc est, assentatio adulatoris. Si caput grande fecisti, caue pondus capitis, ne in precipitium perducaris. Hec, quantum existimo, pro tempore de hac una Psalmi sententia sufficienter locuti sumus, Domino adiuuante, et corda uestra in secreto edificante.



SERMO CCLXuII [* 1Kb]  . In die Pentecostes, I  .



CAPUT PRIMUM.

1. Solemnitas aduentus Spiritus sancti. Hodierni diei solemnitas, Domini Dei magni et magne gratie, que superfusa est super nos recordationem facit. Ideo enim solemnitas celebratur, ne quod semel factum est, de memoria deleatur. Solemnitas enim ab eo quod solet in anno, nomen accepit:  quomodo perennitas fluminis dicitur, quia non siccatur estate, sed per totum annum fluit: ideo perenne, id est, per annum; sic et solemne, quod solet in anno celebrari. Celebramus hodie aduentum Spiritus sancti. Dominus enim Spiritum sanctum de celo misit, quem in terra promisit. Et quia sic promiserat de celo esse missurum, Non potest ille uenire, ait, nisi ego abiero; dum autem abiero, mittam illum ad uos ; passus est, mortuus est, resurrexit, ascendit: restabat ut impleret quod promisit. Hoc exspectantes discipuli eius, anime, ut scriptum est, centum uiginti , decuplato numero Apostolorum; duodecim enim elegit, et in centum uiginti Spiritum misit: hoc ergo promissum exspectantes in una domo erant, orabant: quia desiderabant iam ipsa fide, quod ipsa oratione, ipso spirituali desiderio; utres noui erant, uinum nouum de celo exspectabatur, et uenit. Iam enim fuerat magnus botrus ille calcatus et glorificatus. Legimus enim in Euangelio, Spiritus enim nondum erat datus, quia iehsu nondum fuerat glorificatus .



CAPUT II.

2. Donum linguarum. Iam quid respondit, audistis, magnum miraculum. Omnes qui aderant, unam linguam didicerant. uenit Spiritus sanctus; impleti sunt, ceperunt loqui linguis uariis omnium gentium, quas non nouerant, nec didicerant: sed docebat ille qui uenerat; intrauit, impleti sunt, fudit. Et tunc hoc erat signum, quicumque accipiebat Spiritum sanctum, subito impletus Spiritu linguis omnium loquebatur ; non illi solum centum uiginti. Docent nos Littere ipse, postea crediderunt homines, baptizati sunt, acceperunt Spiritum sanctum, linguis omnium gentium locuti sunt. Expauerunt qui aderant, alii admirantes, alii irridentes: ita ut dicerent. Isti ebrii sunt, musto pleni sunt . Ridebant, et aliquid uerum dicebant. Impleti enim erant utres nouo uino. Audistis cum Euangelium legeretur, Nemo mittit uinum nouum in utres ueteres : spiritualia non capit carnalis. Carnalitas uetustas est, gratia nouitas est. Quantocumque homo in melius fuerit innouatus, tanto amplius capit, quod uerum sapit. Bulliebat mustum, et musto bulliente lingue gentium profluebant.



CAPUT III.

3. Cur donum linguarum non modo conceditur. Numquid modo, fratres, non datur Spiritus sanctus? Quisquis hoc putat, non est dignus accipere. Datur et modo. Quare ergo nemo loquitur linguis omnium gentium, sicut loquebatur qui tunc Spiritu sancto implebatur? Quare? Quia quod illud significabat, impletum est. Quid est illud? Quando celebrauimus Quadragesimam [1 1Kb] , recolite, quia commendauimus uobis Dominum Iesum Christum Ecclesiam suam commendasse et ascendisse  . Querebant discipuli, Quando erit finis seculi? Et ille: »Non est uestrum scire tempora uel momenta, que Pater posuit in sua potestate.« Adhuc promittebat quod hodie compleuit: »Accipietis uirtutem Spiritus  sancti superuenientis in uos, et eritis mihi testes in Ierusalem, et in tota Iudea et Samaria, et usque in fines terre« . Ecclesia tunc in una domo erat, accepit Spiritum sanctum: in hominibus paucis erat, in linguis totius orbis erat. Ecce quod pretendebat modo. Nam quod illa Ecclesia parua linguis omnium gentium loquitur, quid est, nisi quod Ecclesia ista magna a solis ortu usque ad occasum linguis omnium gentium loquitur? Modo impletur quod tunc promittebatur. Audiuimus, uidemus. Audi, filia, et uide, : ipsi regine dictum est, Audi, filia, et uide; audi promissum, uide completum. Non te fefellit Deus tuus, non te fefellit sponsus tuus, non te fefellit qui suo sanguine te dotauit: non te fefellit qui de feda pulchram, de immunda uirginem fecit. Tu tibi promissa es: sed promissa in paucis, impleta in multis.



CAPUT Iu.

4. Spiritus sanctus, tanquam anima corporis Ecclesie, extra eam non habetur. Nemo ergo dicat: Accepi Spiritum sanctum; quare non loquor linguis omnium gentium? Si uultis habere Spiritum sanctum, intendite, fratres mei: spiritus noster quo uiuit omnis homo, anima uocatur; spiritus noster quo uiuit singulus quisque homo, anima uocatur: et uidetis quid faciat anima in corpore. Omnia membra uegetat; per oculos uidet, per aures audit, per nares olfacit, per linguam loquitur, per manus operatur, per pedes ambulat: omnibus simul adest membris, ut uiuant; uitam dat omnibus, officia singulis. Non audit oculus, non uidet auris, non uidet lingua, nec loquitur auris et oculus; sed tamen uiuit: uiuit auris uiuit lingua; officia diuersa sunt, uita communis. Sic est Ecclesia Dei: in aliis sanctis facit miracula, in aliis sanctis loquitur ueritatem, in aliis sanctis custodit uirginitatem, in aliis sanctis custodit pudicitiam coniugalem, in aliis hoc, in aliis illud: singuli propria operantur, sed pariter uiuunt. Quod autem est anima corpori hominis, hoc est Spiritus sanctus corpori Christi, quod est Ecclesia: hoc agit Spiritus sanctus in tota Ecclesia, quod agit anima in omnibus membris unius corporis. Sed uidete quid caueatis, uidete quid obseruetis, uidete quid timeatis. Contingit ut in corpore humano, imo de corpore aliquod precidatur membrum, manus, digitus, pes; numquid precisum sequitur anima? Cum in corpore esset, uiuebat; precisum amittit uitam. Sic et homo christianus catholicus est, dum in corpore uiuit; precisus hereticus factus est, membrum amputatum non sequitur spiritus. Si ergo uultis uiuere de Spiritu sancto, tenete caritatem, amate ueritatem, desiderate unitatem, ut perueniatis ad eternitatem. Amen.



SERMO CCLXuIII [* 1Kb]  . In die Pentecostes, II  .

1. Spiritus sanctus dono linguarum unitatem Ecclesie catholice commendat. Propter aduentum Spiritus  sancti hodiernus dies solemnis est nobis, a resurrectione Domini quinquagesimus, septem septimanis multiplicatus. Sed computantes septem septimanas, quadraginta nouem inuenietis: unus additur, ut nobis unitas commendetur. Quid ipse aduentus Spiritus sancti, quid egit? Presentiam suam unde docuit? unde monstrauit? Linguis omnium gentium locuti sunt omnes. Erant autem in uno loco centum uiginti: per decem duodenarius Apostolorum numerus sacratus mysterio est decuplatus. Quid ergo, singuli in quos uenit Spiritus sanctus, singulis linguis omnium gentium sunt locuti, illi alia lingua, et illi alia, et quasi diuiserunt inter se linguas omnium gentium? Non sic: sed unusquisque homo, unus homo linguis omnium gentium loquebatur. Loquebatur unus homo linguis omnium gentium: unitas Ecclesie in linguis omnium gentium. Ecce et hic unitas Ecclesie catholice commendatur toto orbe diffuse.

2. Spiritus sanctus extra Ecclesiam non habetur. Qui ergo habet Spiritum sanctum [1 1Kb] , in Ecclesia est, que loquitur omnium linguis. Quicumque preter hanc Ecclesiam est, non habet Spiritum sanctum. Ideo enim Spiritus sanctus in omnium linguis gentium se demonstrare dignatus est, ut ille se intelligat habere Spiritum sanctum, qui in unitate Ecclesie continetur, que linguis omnibus loquitur. Unum corpus, Paulus dicit Apostolus: unum corpus, et unus spiritus . Membra nostra attendite. Multis membris constitutum est corpus, et uegetat membra omnia unus spiritus. Ecce humano spiritu, quo sum ego ipse homo, membra omnia colligo: impero membris ut moueantur, intendo oculos ad uidendum, aures ad audiendum, linguam ad loquendum, manus ad operandum, pedes ad ambulandum. Officia membrorum dispartita sunt, sed unus spiritus [2 1Kb] continet omnia. Multa iubentur, multa fiunt: unus iubet, uni seruitur. Quod est spiritus noster, id est anima nostra, ad membra nostra; hoc Spiritus sanctus ad membra Christi, ad corpus Christi, quod est Ecclesia. Ideo Apostolus, cum corpus unum nominasset, ne intelligeremus mortuum corpus: Unum, inquit, corpus. Sed rogo te, uiuit hoc corpus? uiuit. Unde? De uno spiritu. Et unus spiritus. Attendite ergo, fratres, in nostro corpore, et dolete eos qui de Ecclesia preciduntur. In membris nostris, quamdiu uiuimus, cum sani sumus, implent omnia membra officia sua. Si unum membrum dolet alicunde, compatiuntur omnia membra. Tamen quia in corpore est, dolere potest, exspirare non potest. Quid est enim exspirare, nisi spiritum amittere? Iam uero si membrum precidatur de corpore, numquid sequitur spiritus? Et tamen membrum agnoscitur quid est; digitus est, manus est, brachium est, auris est: preter corpus habet formam, sed non habet uitam. Sic et homo ab Ecclesia separatus. Queris ab illo sacramentum, inuenis: queris Baptismum, inuenis: queris symbolum, inuenis. Forma est: nisi intus  spiritu uegeteris, frustra foris de forma gloriaris [1 1Kb] .

3. Unitas commendata in creatione rerum et in Christi ortu. Charissimi, multum Deus commendat unitatem. Hoc ipsum uos moueat, quod in principio creaturarum, quando Deus cuncta constituit, fecit sidera in celo, in terra autem herbas et ligna, dixit, Producat terra, et producta sunt ligna, et cuncta uirentia: dixit, Producant aque natantia et uolatilia, et factum est sic: Producat terra animam uiuam omnium pecorum et bestiarum, et factum est sic. Numquid Deus de aue una fecit ceteras aues? numquid de uno pisce omnes pisces? de uno equo omnes equos? de una bestia omnes bestias? Numquid non multa simul terra produxit, et multiplicibus fetibus multa compleuit? uentum est ad hominem faciendum, et factus est unus, de uno genus humanum. Nec duos facere uoluit separatim, masculum et feminam: sed unum, et de uno unam . Quare sic? Quare ab uno genus humanum inchoatur, nisi quia generi humano unitas commendatur? Et Dominus Christus ex una, unitas uirgo est; tenet uirginitatem, seruat incorruptionem.

4. Ecclesie catholice unitatem Christus commendat Apostolis. Ipse Dominus Ecclesie unitatem commendat Apostolis: ostendit se, putant illi spiritum se uidere: expauescunt, confirmantur, dicitur eis, »Quid turbati estis, et cogitationes ascendunt in cor uestrum? uidete manus meas: palpate et uidete, quia spiritus ossa et carnem non habet, sicut me uidetis habere.« Ecce adhuc illis turbatis pre gaudio, accipit cibum, non egestate, sed potestate; accipit coram illis: commendat contra impios corporis ueritatem, commendat Ecclesie unitatem. Quid enim ait? »Nonne hec sunt que locutus sum uobis, cum adhuc essem uobiscum, quia oportebat impleri omnia que scripta sunt in lege Moysi, et Prophetis, et Psalmis de me? Tunc aperuit illis sensum,« Euangelium loquitur, »ut intelligerent Scripturas. Et dixit eis, Quia sic scriptum est, et sic oportebat Christum pati, et resurgere a mortuis tertio die.« Ecce caput nostrum; ecce caput, ubi sunt membra? Ecce sponsus, ubi est sponsa? Matrimoniales tabulas lege: sponsum audi. Sponsam queris? Ab ipso audi: nemo illi tollit suam, nemo supponit alienam: ab ipso audi. Ubi queris Christum? In fabulis hominum, an in ueritate Euangeliorum? Passus est, resurrexit tertio die, ostendit se discipulis suis. Iam ipsum habemus: illam ubi querimus? Ab ipso interrogemus: Oportebat Christum pati et resurgere a mortuis tertio die. Ecce iam factum est, iam uidetur. Dic, o Domine; tu dic, Domine, ne nos erremus: Et predicari in nomine eius penitentiam et remissionem peccatorum per omnes gentes, incipientibus ab Ierusalem . Cepit ab Ierusalem, et peruenit ad nos. Et ibi est, et hic. Non enim ut ad nos ueniret, inde discessit: excreuit, non migrauit. Hoc commendauit continuo post resurrectionem suam. Fecit cum illis quadraginta dies: ascensurus in celum ipsam rursus Ecclesiam commendauit. Sponsus profecturus sponsam suam  amicis suis commendauit: non ut amet aliquem ipsorum; sed ipsum tanquam sponsum, illos tanquam amicos sponsi, neminem eorum tanquam sponsum. Hoc zelant amici sponsi, et non eam admittunt lasciuo amore corrumpi. Oderunt quando sic amantur. Attendite zelantem amicum sponsi: cum uideret sponsam per amicos sponsi quodam modo fornicari, ait, »Audio in uobis schismata esse, et ex parte credo« . »Nuntiatum est mihi de uobis, fratres, ab his qui sunt Chles, quia contentiones sunt in uobis, et unusquisque uestrum dicit, Ego quidem sum Pauli; ego uero Apollo; ego autem Cephe; ego autem Christi. Diuisus est Christus? Numquid Paulus pro uobis crucifixus est, aut in nomine Pauli baptizati estis« ? O amicum! Amorem sponse aliene repellit a se. Non uult se amari pro sponsa [1 1Kb] , ut possit regnare cum sponso. Commendata est ergo Ecclesia: et quando ascendit in celum, sic illis dixit, qui querebant de fine seculi, Dic nobis, quando ista fient, et quando tempus aduentus tui ? Et ille, Non est uestrum scire tempora, que Pater posuit in sua potestate. Audi quid noueris a magistro, discipule: Sed accipietis uirtutem Spiritus sancti superuenientem in uos . Et factum est: quadragesimo die ascendit in celum, et ecce hodierno die adueniente Spiritu sancto implentur omnes qui aderant, loquuntur linguis omnium gentium. Item ipsa unitas per linguas omnium gentium commendatur. Commendatur a Domino resurgente, commendatur a Christo ascendente; confirmatur ab Spiritu sancto hodie ueniente.



SERMO CCLXIX [* 1Kb]  . In die Pentecostes, III.



CAPUT PRIMUM.

1. Aduentus Spiritus sancti cum dono linguarum prenuntiat unitatem Ecclesie per omnes gentes. Contra Donatistas. Aduentum Spiritus sancti anniuersaria festiuitate celebramus. Huic solemnis congregatio, solemnis lectio, solemnis sermo debetur. Illa duo persoluta sunt, quia et frequentissimi conuenistis, et cum legeretur, audistis. Reddamus et tertium: non desit obsequium lingue nostre ei qui et linguas omnes indoctis donauit, et linguas doctorum in omnibus gentibus subiugauit, et diuersas linguas gentium ad unitatem fidei congregauit. »Factus est« enim »subito de celo sonus, quasi ferretur flatus uehemens: et uise sunt illis lingue diuise, uelut ignis, qui et insedit super unumquemque eorum; et ceperunt linguis loqui, quemadmodum Spiritus dabat eis pronuntiare« . Flatus enim ille non inflauit, sed uegetauit: ignis ille non cremauit, sed excitauit. Impletum est in eis quod fuerat tanto ante prophetatum, Non sunt loquele, neque sermones, quorum non audiantur uoces eorum: ut deinde ad predicandum Euangelium distributi, quod sequitur, facerent, In omnem terram exiit sonus eorum, et in fines orbis terre uerba eorum . Quid enim aliud Spiritus sanctus prenuntiabat in linguis  omnium gentium, quas donabat eis, qui unam tantum sue gentis linguam didicerant , nisi omnes gentes Euangelio credituras; ut primo unusquisque fidelium, postea uero ipsa unitas Ecclesie linguis omnibus loqueretur? Quid ad hec dicunt, qui christiane societati, que in omnibus gentibus fructificat et crescit, nolunt incorporari atque coniungi? Numquidnam possunt negare, etiam nunc in Christianos uenire Spiritum sanctum? Cur ergo nunc neque apud nos, neque apud illos quisquam loquitur linguis omnium gentium , nisi quia nunc impletur quod tunc significabatur? Tunc enim et unus fidelis linguis omnibus loquebatur: et nunc unitas fidelium linguis omnibus loquitur. Itaque etiam nunc omnes lingue nostre sunt, quoniam membra sumus corporis in quo sunt.

2. Schismaticos, etsi Baptismum habeant, non tamen habere Spiritum sanctum. Spiritus sanctus per Sacramenta et sine Sacramentis datus. Nec immerito recte intelligitur, quamuis ipsos Baptismum Christi habere fateamur, hereticos non accipere uel schismaticos Spiritum sanctum, nisi dum compagini adheserint unitatis per consortium caritatis. Tunc enim gentium lingue etiam ipsorum erunt: quia ubi sunt ille, ibi et ipsi erunt, in eodem scilicet Christi corpore ubique crescente, seruantes unitatem spiritus in uinculo pacis . Hoc uinculum quem non alligat, seruus est. Non enim accepimus, sicut Apostolus ait, spiritum seruitutis iterum in timore; sed accepimus Spiritum adoptionis filiorum, in quo clamamus, Abba, Pater . Proinde ueraciter sapimus, ideo linguis omnium gentium demonstrasse illo tempore presentiam suam Spiritum sanctum, ut etiam hoc tempore, quo se non ita demonstrat, non eum intelligatur habere, quamuis sacramento Baptismi imbuatur, quisquis ab unitate omnium gentium separatur. Et ne putaretur consequens esse ut quisquis Baptismum Trinitatis habuerit, habeat etiam Spiritum sanctum; propterea etiam in ipsa unitate facta est tanta distinctio, ut inueniamus quosdam baptizatos Spiritum sanctum postea meruisse, cum ad illos in Samariam uenissent Apostoli, quibus absentibus fuerant baptizati : alios autem, quod singulare occurrit exemplum, eum ante Baptismum percepisse; sicut loquente Petro, Cornelio et eis qui cum illo erant, superna potestate concessum est, cui homo contradicere nichil potest . Super alios mox baptizatos aduenit; sicut super illum spadonem, cui Philippus ex propheta Isaia euangelizauerat Christum  . Super alios per manuum impositionem Apostolorum, sicut maxime plurimos. Super alios, nullo manum imponente, sed cunctis orantibus; sicut eo ipso die, quem solemniter hodie celebramus, cum essent in uno conclaui centum uiginti anime cum Apostolis. Super aliquos, nec aliquo manum imponente, nec aliquo orante, sed uerbum  Dei cunctis audientibus; sicut super illos, quos paulo ante commemoraui, Cornelium et domesticos eius. Cur igitur modo sic, modo autem sic, nisi ne aliquid hinc humane superbie, sed totum diuine gratie potestatique tribuatur? Hec itaque distinctio inter acceptionem Baptismi, et acceptionem Spiritus sancti, satis nos instruit, ne habere hos continuo Spiritum sanctum putemus, quos habere Baptismum non negamus. Quanto magis illos, quos non solum nulla caritas christiane unitatis armauit [1 1Kb] ! Charitas enim Dei diffusa est in cordibus nostris; non utique per nos ipsos, sed sicut sequitur, per Spiritum sanctum qui datus est nobis . Quamobrem sicut tunc indicabant adesse Spiritum sanctum in uno homine lingue omnium gentium; sic eum nunc caritas indicat unitatis omnium gentium.

3. Schismaticos animales esse, nec habere Spiritum sanctum. Donatistas carere caritate.---Animalis autem homo, Apostoli uerba sunt, non percipit que sunt Spiritus Dei . Et utique animales increpat, quibus ait: Unusquisque uestrum dicit, Ego quidem sum Pauli, ego autem Apollo, ego uero Cephe, ego autem Christi. Diuisus est Christus? Numquid Paulus pro uobis crucifixus est? aut in nomine Pauli baptizati estis ? Sicut enim spirituales unitate gaudent, sic animales dissensionibus student. De his et Iudas apostolus apertissime scribens: Hi sunt, inquit, qui segregant semetipsos, animales, spiritum non habentes . Quid euidentius? quid expressius? Desinant itaque insipientes sibi blandiri, nobisque dicere: Quid accepturi sumus, cum ad uos accesserimus, cum iam nos Baptismum Christi habere fateamini? Respondemus eis: Habetis Baptismum Christi; uenite ut habeatis et Spiritum Christi Timete quod scriptum est: Quisquis autem Spiritum Christi non habet, hic non est eius . Induistis Christum forma sacracramenti; induite imitatione exempli. Quoniam Christus pro nobis passus est, relinquens nobis exemplum, ut sequamur uestigia eius . Nolite esse habentes formam pietatis, uirtutem autem eius abnegantes . Que autem maior est uirtus pietatis, quam caritas unitatis? Dicitur in Psalmis, Omnis consummationis uidi finem: latum mandatum tuum ualde . Quod mandatum, nisi de quo dictum est, Mandatum nouum do uobis, ut uos inuicem diligatis . Quare latum, nisi quia caritas Dei diffusa est in cordibus nostris ? Quare omnis consummationis est finis, nisi quia plenitudo legis est caritas; et omnis lex in hoc sermone recapitulatur, in eo quod scriptum est, Diliges proximum tuum tanquam te ipsum ? Ita autem proximos tanquam uos ipsos diligitis, ut cum mali aliquid, quod nec uisum, nec probatum est in uobis, credi de uobis nolitis, id quod nec uidistis, nec probatum accepistis, de toto terrarum orbe credatis.

4. Eos factis non posse dicere, Dominus iehsu. uidemini  uobis dicere, Dominus iehsu. Et forte non intelligentes attenditis ad id quod Apostolus ait: Nemo dicit, Dominus iehsu, nisi in Spiritu sancto . Sed hoc quod ait, dicit, signate positum est, et proprio quodam modo. Nemo enim dicit, Dominus iehsu, nisi in Spiritu sancto: sed si dicit factis, non solis uerbis. Nam possunt dicere, Dominus iehsu, etiam de quibus ait, Que dicunt, facite; que autem faciunt, facere nolite . Omnes hereses, quas utique etiam uos improbatis, dicunt, Dominus iehsu. Nec utique segregaturus est de regno celorum eos, quos inuenerit in Spiritu sancto; et tamen ait: Non omnis qui dicit mihi, Domine, Domine, intrabit in regnum celorum. Sed Nemo dicit, Dominus iehsu, nisi in Spiritu sancto: nemo plane, sed eo modo quo dictum est, id est factis. Unde secutus adiunxit: Sed is qui facit uoluntatem Patris mei, qui in celis est, ipse intrabit in regnum celorum . Dicit enim et de quibusdam idem apostolus, Confitentur se nosse Deum, factis autem negant . Quemadmodum negatur factis, sic dicitur factis. Hoc modo dicendi nemo dicit, Dominus iehsu, nisi in Spiritu sancto. Si ergo unitati non accesseritis, segregantes uosmetipsos, animales eritis, Spiritum non habentes. Si autem ficte accesseritis, Spiritus sanctus discipline effugiet fictum . Tunc ergo uos sanctum Spiritum habere cognoscite, quando mentem uestram per sinceram caritatem unitati consenseritis herere. Hec eis respondeamus dicentibus, Quid accepturi sumus! nosque ipsos, fratres, exemplum illis bonorum operum prebeamus, nec quia stamus superbientes, nec de iacentibus desperantes.



SERMO CCLXX [* 1Kb]  . In die Pentecostes, u  .

1. De Spiritu sancto dicendum cur die quinquagesimo post Pascha missus sit. Quoniam sanctam solemnitatem celebramus diei tam sancte, ut hodie uenerit ipse Spiritus sanctus, admonet nos tam festiua et grata solemnitas, de ipso dono Dei, gratia Dei, et abundantia misericordie eius in nos, id est de ipso Spiritu sancto aliquid loqui. In schola Domini condiscipulis loquimur. Magistrum enim habemus unum, in quo omnes sumus unum: qui nos, ne forte de magisterio superbire audeamus, admonuit, et ait, Nolite uocari ab hominibus Rabbi; unus est enim magister uester Christus . Sub hoc ergo magistro, cuius cathedra celum est, quia erudiendi sumus [1 1Kb] Litteris eius, aduertite pauca que dicam, donante ipso qui iubet ut dicam. Qui nostis, recolite; qui ignorabatis, accipite. Sepe mouet animum pie curiosum, si tamen admittatur humana fragilitas et infirmitas talia perscrutari. Imo admittitur. Non enim quod in Scripturis sanctis  tegitur, ideo clausum est ut negetur, et non potius ut pulsanti aperiatur, dicente ipso Domino, Petite, et accipietis; querite, et inuenietis; pulsate, et aperietur uobis . Sepe ergo mouet studiosorum animum [1 1Kb] , quare quinquagesimo die post Dominicam passionem et resurrectionem missus fuerit promissus Spiritus sanctus.

2. Cur Spiritus sanctus non posset uenire, nisi abeunte Christo. Humanitas Christi, in qua humano affectu herebant, oculis discipulorum auferri debuit. Petra super quam edificata Ecclesia, ipse est Christus. Ubi primum illud admoneo Charitatem uestram, ut aliquantum uos considerare non pigeat, quare dictum sit ab ipso Domino, Non potest ille uenire, nisi ego abiero. Quasi aliquid, ut secundum carnalem sensum loquamur, quasi aliquid in supernis Dominus Christus seruaret, et inde descendens hoc quod seruabat, sancto Spiritui commendasset, et ideo ad nos uenire non posset, nisi ille rediisset qui commendatum reciperet; aut quasi nos utrumque ferre non ualeremus, nec utriusque possemus tolerare presentiam. Quasi uero alter ab altero separetur; aut quando ad nos ueniunt, ipsi angustias patiantur, ac non potius nos dilatemur. Quid sibi ergo uult, Non potest ille uenire, nisi ego abiero? Expedit enim, inquit, uobis ut ego eam. Nam si non iero, Paracletus non ueniet ad uos . Hoc ergo quid sit, quantum uel capimus, uel estimamus, uel ipso donante percipimus, uel que credimus loquimur [2 1Kb] , breuiter accipiat Charitas uestra. uidetur mihi, quod discipuli circa formam humanam Domini Christi fuerant occupati, et tanquam homines in homine humano tenebantur affectu. uolebat autem eos affectum potius habere diuinum, atque ita de carnalibus facere spirituales: quod non fit homo nisi dono Spiritus sancti. Hoc ergo ait: Mitto uobis donum, quo efficiamini spirituales; donum scilicet Spiritus sancti. Spirituales autem fieri non poteritis, nisi carnales esse destiteritis. Carnales uero esse desistetis, si forma carnis a uestris oculis auferatur, ut forma Dei uestris cordibus inseratur [3 1Kb] . Ex hac enim humana forma Dominus, hoc est forma serui, Semetipsum exinaniuit formam serui accipiens : ex hac igitur forma serui Petri etiam tenebatur affectus, quando eum quem multum amabat, mori timebat. Amabat enim Dominum Iesum Christum, sicut homo hominem; sicut carnalis carnalem, non sicut spiritualis maiestatem. Unde hoc probamus? Quia cum interrogasset ipse Dominus discipulos suos, quis ab hominibus diceretur, et aliorum opiniones recolendo dixissent, quod alii eum dicerent Ioannem, alii Eliam, alii Ieremiam, aut unum ex Prophetis; ait illis, uos autem quem me esse dicitis? Et Petrus unus pro ceteris, unus pro omnibus [4 1Kb] , Tu es, inquit, Christus Filius Dei uiui. Hoc optime, ueracissime: merito tale responsum accipere  meruit, Beatus es, Simon Bar-Iona, quia non tibi reuelauit caro et sanguis, sed Pater meus qui in celis est. Et ego dico tibi, quia tu dixisti mihi; dixisti, audi; dedisti confessionem, recipe benedictionem: ergo, Et ego dico tibi, Tu es Petrus: quia ego petra, tu Petrus; neque enim a Petro petra, sed a petra Petrus, quia non a christiano Christus, sed a Christo christianus. Et super hanc petram edificabo Ecclesiam meam: non supra Petrum quod tu es; sed supra petram, quam confessus es. Aedificabo autem Ecclesiam meam: edificabo te, qui in hac responsione figuram gestas Ecclesie. Hoc et cetera, propter quod dixerat Petrus, Tu es Christus Filius Dei uiui: et audierat, ut meministis, Non tibi reuelauit caro et sanguis, id est, humana mens, humana infirmitas, humana imperitia, sed Pater meus qui in celis est. Deinde cepit Dominus iehsu suam predicere passionem, et ostendere quanta esset ab impiis perlaturus. Hic Petrus expauit, et timuit ne periret morte Christus Filius Dei uiui. Utique Christus Filius Dei uiui, bonus de bono, Deus de Deo, uiuus de uiuo, fons uite et uera uita, perdere mortem uenerat, non perire a morte. Tamen ut homo Petrus exterritus, cuius erat, ut dixi, circa Christi carnem humanus affectus: Propitius, inquit, tibi esto, Domine; absit, non fiat istud. Et Dominus talia uerba digna et congrua responsione confutat. Quomodo illi [1 1Kb] confessioni dignam laudem dedit, sic etiam huic trepidationi dignam correptionem [2 1Kb] : Redi, inquit, retro, satanas. Ubi est illud, Beatus es, Simon Bar-Iona? Distingue uerba laudantis, et cercentis: distingue causas confessionis, et trepidationis. Causa confessionis: Non tibi reuelauit caro et sanguis, sed Pater meus qui in celis est. Causa trepidationis: Non enim sapis que Dei sunt, sed que hominis sunt . Nollemus ergo ut talibus dicetur, Expedit enim uobis ut ego uadam? Nisi ego abiero, Paracletus non ueniet ad uos. Nisi aspectibus carnalibus uestris humana forma subtrahatur, diuinum aliquid capere, sentire, cogitare minime poteritis. Hoc sit satis. Inde oportebat ut post resurrectionem et ascensionem Domini Iesu Christi, eius de Spiritu sancto promissio compleretur. Sic enim et ipse Ioannes euangelista ex persona sua dixerat, quando iehsu eumdem significans Spiritum sanctum clamauerat, dicens: »Si quis sitit, ueniat ad me, et bibat; et flumina aque uiue fluent de uentre eius.« Secutus enim Euangelista ait: »Hoc autem dicebat de Spiritu, quem accepturi erant ii qui in eum credituri erant. Nondum enim erat Spiritus datus, quia iehsu nondum fuerat glorificatus« . Glorificatus est ergo Dominus noster iehsu Christus resurrectione et ascensione, et misit Spiritum sanctum.

3. Post quadragesimum diem Ascensionis cur decimo die uenerit Spiritus sanctus. Quadragenarii numeri sacramentum. Denarii mysterium. Spiritus sanctus die decimo uenit ut significetur legem impleri per gratiam. Lex sine gratia quomodo littera est occidens. Spiritus sanctus  missus ut impleretur lex. Sicut autem didicimus ex Libris sanctis, quadraginta dies compleuit cum discipulis suis post resurrectionem, manifestans eis, ne aliquid fictum existimarent, resuscitati corporis ueritatem, intrans cum eis et exiens, manducans et bibens. Quadragesimo autem die, quem ante hos decem dies celebrauimus, in eorum conspectu ascendit in celum, promissus ut ibat, ita uenturus ; hoc est in forma humana, qua iudicatus est, in illa iudicaturus. uoluit alia die quam ascendit mittere Spiritum sanctum; non saltem post biduum, uel triduum, sed post decem dies. Hec questio perscrutari et interrogare nos compulit nonnullas latebras numerorum. Quadraginta dies quater habent decem. Commendatur hoc numero, quantum mihi uidetur, sacramentum. Homines enim hominibus loquimur; et recte Scripturarum tractatores dicimur, non nostrarum opinionum affirmatores. Numerus ergo iste quadragenarius, quater habens decem, significat, ut mihi uidetur, seculum hoc, quod nunc agimus et peragimus; agimur et peragimur, cursu temporum, rerum instabilitate, decessione et successione, rapacitate uolatica, et quodam fluuio rerum non consistentium. Seculum hoc ergo significatur hoc numero, propter mundi quadripartita tempora, que implent annum; quadripartitos etiam cardines ipsius mundi, notos omnibus, et sepe ab Scriptura sacra commemoratos: Ab Oriente et Occidente, ab Aquilone et Meridie [1 1Kb] . Per hec ergo tempora quadripartita, et per mundum quadripartitum, predicatur lex Dei, tanquam denarius numerus. Unde et Decalogus primitus commendatur. In decem enim preceptis lex constituta est: propterea quia uidetur in isto denario numero quedam perfectio. Usque ad eum quippe numerum progressus est numerantis, et inde redit ab uno usque ad decem, rursus ad unum [2 1Kb] . Sic centena, sic millena; sic supra, denariis quibusdam complicantibus, infinite crescit silua numerorum. Perfecta itaque lex in denario, et lex predicata per mundum quadripartitum, quaterdeni quadraginta fiunt. Docemur autem, in hac conuersatione seculi huius cum sumus, abstinere nos a cupiditatibus secularibus: quod significat ieiunium quadragenarium notum omnibus Quadragesime nomine. Hoc tibi precepit Lex, hoc Prophetia, hoc Euangelium. Ideo quia hoc Lex, ieiunauit quadraginta diebus Moyses: quia hoc Prophetia, ieiunauit diebus quadraginta Elias: quia hoc Euangelium, ieiunauit quadraginta diebus Dominus Christus. Impletis ergo post quadraginta dies aliis decem diebus, denario numero semel, denario numero simpliciter, non quadrupliciter, uenit Spiritus sanctus, ut lex impleatur per gratiam. Lex enim sine gratia littera est occidens. Si enim data esset lex, inquit, que posset uiuificare, omnino ex lege esset iustitia. Sed conclusit Scriptura omnia sub peccato, ut promissio ex fide Iesu Christi daretur credentibus . Ideo, Littera occidit, Spiritus autem  uiuificat . Non ut aliud impleas, quam tibi per Litteram iubetur: sed sola littera reum facit, gratia et a peccato liberat [1 1Kb] , et litteram donat impleri. Unde fit per gratiam remissio omnium peccatorum, et fides que per dilectionem operatur. Nolite ergo putare damnatam esse litteram, quia dictum est, Littera occidit. Hoc est enim, littera reos facit. Datur preceptum, non adiuuaris gratia: continuo te inuenis non solum non operatorem legis, sed etiam reum preuaricationis. Ubi enim non est lex, nec preuaricatio . Non ergo reprehensa est lex, cum dictum est, Littera occidit, Spiritus autem uiuificat, quasi illam condemnaret, et istum laudaret: sed Littera occidit, sola littera sine gratia. Exemplum accipite. Hac locutione dictum est, Scientia inflat. Quid est, Scientia inflat? Scientia damnata est? Si inflat, melius imperiti remanebimus. Sed quoniam adiunxit, Charitas uero edificat ; quomodo ubi adiunxit, Spiritus autem uiuificat, dedit intelligi, Littera sine Spiritu occidit, cum Spiritu uiuificat, et impleri litteram facit; sic scientia sine caritate inflat, caritas cum scientia edificat. Ergo missus est Spiritus sanctus, ut lex impleretur, et fieret quod ipse Dominus dixerat, Non ueni legem soluere, sed adimplere . Hoc donat credentibus, hoc donat fidelibus, hoc donat eis quibus dat Spiritum sanctum. Quanto fit eo quisque capacior, tanto ad operandam legem fit facilior.

4. Lex caritate impletur, non timore pene. Timor alius castus, alius seruilis. Charitas ex Spiritu sancto. Dico enim Dilectioni uestre, quod et uos considerare, et facile uidere poteritis: caritas implet legem [2 1Kb] . Timor penarum facit hominem operari, sed adhuc seruiliter. Si enim propterea facis bonum, quia times pati malum, aut proptera non facis malum, quia times pati malum; si aliquis tibi promitteret impunitatem, statim comprehenderes iniquitatem. Diceretur tibi, Securus esto, nichil patieris mali, fac; faceres. Timore enim pene reuocabaris, non dilectione iustitie [3 1Kb] . Nondum enim de te caritas operabatur. uide ergo quemadmodum caritas operetur. Sic amemus quem timemus, ut eum casto amore timeamus. Nam et uxor casta timet uirum. Sed discerne istos timores. Uxor casta timet ne a uiro absente deseratur: uxor adultera timet ne a uiro superueniente comprehendatur. Charitas ergo implet legem: quia perfecta caritas foras mittit timorem ; timorem scilicet seruilem, de peccato uenientem. Nam timor Domini castus permanet in seculum seculi . Si ergo caritas implet legem, unde est ista caritas? Recolite, aduertite, et uidete, quia donum Spiritus sancti est caritas. Charitas enim Dei diffusa est in cordibus nostris per Spiritum sanctum qui datus est nobis . Merito itaque impletis decem diebus, quo numero legis etiam perfectio commendatur, Dominus iehsu Christus misit Spiritum sanctum: quia  gratia donat nobis implere legem, quam non uenit soluere, sed adimplere.

5. Spiritus sanctus commendatus in septenario numero. Sanctificatio et uacatio septime diei. Spiritus autem sanctus in Scripturis sanctis septenario numero solet commendari, non denario: lex denario, Spiritus sanctus septenario. Quia lex denario, notum est: quia Spiritus sanctus septenario, commemoramus. Primo in ipso libro, in capite libri qui inscribitur Genesis, enumerantur opera Dei. Fit lux, fit celum, quod appellatum est firmamentum inter aquam et aquam; nudatur arida, separatur mare a terra, datur terre omnium stirpium fecunda conceptio; fiunt luminaria maius et minus, sol et luna, et cetera sidera; producunt aque fetus suos, terra suos; fit homo ad imaginem Dei: complet Deus opera sua omnia sexto die; in nullis operibus Dei tot enumeratis atque completis sonuit sanctificatio. Dixit Deus, Fiat lux; et facta est lux: et uidit Deus lucem quia bona est: non dixit, sanctificauit Deus lucem: Fiat firmamentum: et factum est: uidit Deus quia bonum est: nec dictum est quia sanctificatum est firmamentum. Ita et cetera, ne in rebus manifestissimis immoremur, usque ad illa que sexta die facta sunt, cum homine creato ad imaginem Dei, enumerantur omnia, nichil sanctificatum dicitur. uentum est ad septimum diem, ubi nullum opus factum est, sed uacatio Dei insinuatur, et sanctificauit Deus diem septimum. In septenario dierum numero prima sonuit sanctificatio, Scripturarum locis omnibus quesita et hic primitus inuenta. Ubi quies Dei commemoratur, quies etiam nostra insinuatur. Non enim laborauit Deus, ut quietis indigeret; et quasi post laborem die feriato gratularetur, sanctificauit eum diem, quo uacare permissum est. Carnalis est ista cogitatio, Insinuata est nobis quies post bona omnia opera nostra, sicut insinuata est Dei quies post omnia bona opera sua. Fecit enim Deus omnia, et ecce omnia bona ualde. Et requieuit Deus in die septima ab omnibus operibus suis que fecit . Requiescere uis et tu? Fac primo opera bona ualde. Sic data est Iudeis obseruatio sabbati carnaliter, sicut cetera, significantibus sacramentis. uacatio enim quedam imperata est: uacatio illa quod significat, tu age. uacatio enim spiritualis, tranquillitas est cordis: tranquillitas autem cordis prouenit de serenitate bone conscientie. Ergo ille uere obseruat sabbatum, qui non peccat. Ita enim precipitur illis, quibus obseruandum sabbatum precipitur: Omne opus seruile non facietis . Omnis qui facit peccatum, seruus est peccati . Septenarius ergo numerus dicatus est Spiritui sancto, sicut denarius legi. Hec et Isaias propheta insinuat hoc in loco, ubi dicit: Implebit eum Spiritus sapientie et intellectus , consilii et fortitudinis, scientie et pietatis, Spiritus timoris Dei . ueluti descendens ad nos gratia spiritualis, a sapientia incipit, terminat ad timorem. Nos autem ascendentes, ab imo ad summa tendentes, incipere debemus a timore, et terminare ad sapientiam.  Initium enim sapientie timor Domini . Longum est, et supergreditur uires nostras [1 1Kb] etiamsi non uestram auiditatem, omnia testimonia commemorare de septenario numero, quod attinet ad Spiritum sanctum. Ista ergo suffecerint.

6. Lex per denarium et Spiritus sanctus per septenarium in quinquagenario commendatus. Illud nunc attendite, quemadmodum, quoniam per gratiam Spiritus sancti lex impletur, et denarius numerus commemorandus fuit et commendandus, sicut iam ostendimus, et septenarius propter ipsam gratiam Spiritus sancti. Commendabat Christus denario numero, post decem dies mittens Spiritum sanctum, ipsam legem, quam iubebat impleri. Ubi ergo inueniemus hic commendationem numeri septenarii maxime propter ipsum Spiritum sanctum? Habes in Tobie libro ipsam festiuitatem, id est Pentecosten, constare de septimanis . Quomodo? Septenarium multiplica per ipsum, hoc est septem per septem, quod in scholis discitur: septies septem fiunt quadraginta et nouem. Ad hanc septenarii formam, ratione septem per septem [2 1Kb] : . Ergo quia hec ita sunt, ad quadraginta nouem, qui efficiuntur de septem per septem, ut fiat Pentecoste, unus additur, et unitas commendatur.

7. De duabus piscationibus, et de piscibus centum quinquaginta tribus, captis post resurrectionem. Quia infirmitatem nostram adiuuat apud Dominum Deum nostrum studium Charitatis uestre, aliquid accipite, quantum mihi uidetur, tanto dulcius cum expositum fuerit, quanto abstrusius si non exponatur. Ante resurrectionem, Dominus iussit discipulis suis, ut in mare mitterent retia, quando eos elegit. Miserunt, ceperunt piscium multitudinem innumerabilem, ita ut retia rumperentur, et onerata nauigia mergerentur. Non autem precepit in quam partem mitterent retia, sed tantum ait, Mittite retia . Si  enim precepisset ut in dexteram partem mitterent solos bonos significaret capi: si in sinistram, solo malos. Quia uero passim missa sunt, nec in dexteram, nec in sinistram; et bonos et malos. Hec est Ecclesie significatio presentis temporis, in hoc seculo. Nam et illi serui missi ad inuitatos exierunt; et quoscumque inuenerunt bonos et malos adduxerunt, et implete sunt nuptie recumbentium . Congregantur ergo nunc et boni et mali. Quare autem et schismata fiunt, si non retia disrumpunt? Quare plerumque turbarum carnalium male tumultuantium scandalis urgetur Ecclesia, si non et nauigia premunt? Hoc ergo Dominus ante resurrectionem. Post resurrectionem autem inuenit piscantes similiter discipulos suos: iussit idem mitti retia, non utcumque et passim, quia iam post resurrectionem. Post resurrectionem enim iam corpus eius, quod est Ecclesia, malos non habebit. Mittite, inquit, retia in dexteram partem. Missa sunt retia, eo iubente, in dexteram partem, et capti sunt pisces certi numeri. Nam illi sine numero, illi quibus significabatur Ecclesia, que nunc agitur, tanquam ex illa captura: Annuntiaui et locutus sum, multiplicati sunt super numerum . Intelliguntur ergo quidam supernumerarii, quodam modo superflui: colliguntur tamen. Ibi uero in dextera capiuntur pisces, et numerati, et magni. Qui enim fecerit, inquit, et sic docuerit, magnus uocabitur in regno celorum . Ergo capti sunt pisces magni numero centum quinquaginta tres. Quem non moueat, non frustra istum numerum commemorari? Non enim uere nichil significans Dominus, aut hoc ipsum diceret, Mittite retia; aut pertineret ad eum ut in partem dexteram mitterentur. Significat etiam iste numerus centum quinquaginta tres: et pertinuit ad Euangelistam dicere, quasi respexisset primam illam capturam, ubi retia disrupta schismata significauerunt; quia in illa Ecclesia uite eterne nulla erunt schismata, quia nulla dissensio; omnes magni, quia caritate pleni: quasi ergo illud quod primo factum est ad significanda schismata respexisset, pertinuit ad eum dicere in ista secunda captura, Et cum tam magni essent, retia non sunt disrupta . Quid itaque dextera pars significauerit, dictum est, quia omnes boni. Quid magnitudo, dictum est, quia qui fecerit et sic docuerit, magnus uocabitur in regno celorum. Quid etiam illud quod retia non sunt disrupta, dictum est, quia tunc non sunt schismata. Quid ergo centum quinquaginta tres? Numerus iste non utique ipse erit sanctorum numerus. Neque enim centum quinquaginta tres erunt sancti; cum soli illi, qui se cum mulieribus non coinquinauerunt, duodecies duodena millia commemorentur . Sed iste numerus, tanquam arbor, a quodam semine uidetur succrescere. Semen autem huius magni numeri quidam minor numerus est, qui est decem et septem. Decem et septem faciunt centum quinquaginta tres. Si uero computes ab uno usque ad decem et septem, et addas numeros omnes: nam si ab uno usque ad decem et  septem numeros non addas, quos commemoras totos, non erunt nisi decem et septem: si autem ita numeres: unum, duo, tria; sicut unum et duo et tria faciunt sex, sex quatuor et quinque faciunt quindecim; sic peruenis usque ad decem et septem, portans in digitis centum quinquaginta tres. Iam ergo recole, quod paulo ante commemoraui et commendaui, et uide quos, et quid significent decem et septem. Decem, lex; septem, Spiritus sanctus. Unde quid intelligimus, nisi eos futuros in Ecclesia resurrectionis eterne, ubi schismata non erunt, ubi mors non timebitur, quia post resurrectionem futura est; eos ergo ibi futuros, et cum Domino uicturos in eternum, qui legem impleuerint per gratiam Spiritus sancti et Dei donum, cuius festa celebramus?



SERMO CCLXXI [* 1Kb]  . In die Pentecostes, u  .

Dies nobis, fratres, gratus illuxit, quo sancta Ecclesia fidelium fulget aspectibus, feruet in cordibus. Celebramus quippe istum diem, quo Dominus iehsu Christus post resurrectionem ascensione glorificatus misit Spiritum sanctum. Sic enim Scriptum est in Euangelio, cum diceret: Si quis sitit, ueniat ad me, et bibat; qui credit in me, flumina fluent de uentre eius aque uiue: euangelista secutus exponit, et ait: Hoc autem dicebat de Spiritu, quem accepturi erant hi qui in eum fuerant credituri. Nondum enim erat Spiritus datus, quia iehsu nondum fuerat glorificatus . Restabat ergo ut clarificato Iesu, cum resurrexit a mortuis et ascendit ad celos, iam daretur Spiritus sanctus, ab eo missus, a quo promissus: sicut et factum est. Quadraginta enim Dominus post resurrectionem diebus cum discipulis suis conuersatus, ascendit in celum, et die quinquagesimo, quem hodie celebramus, misit Spiritum sanctum, sicut scriptum est: quia factus est subito sonus de celo, quasi ferretur flatus uehemens; et uise sunt illis lingue diuise sicut ignis, qui insedit super unumquemque: et ceperunt linguis omnibus loqui, quomodo Spiritus dabat eis pronuntiare . Flatus ille a carnali palea corda mundabat; ignis ille fenum ueteris concupiscentie consumebat; lingue ille quibus loquebantur a Spiritu sancto impleti, per omnium gentium linguas futuram Ecclesiam presignabant. Sicut enim post diluuium superba impietas hominum turrim contra Dominum edificauit excelsam, quando per linguas diuersas diuidi meruit genus humanum, ut unaqueque gens lingua propria loqueretur, ne ab aliis intelligeretur : sic humilis fidelium pietas earum linguarum diuersitatem Ecclesie contulit unitati; ut quod discordia dissipauerat, colligeret caritas, et humani generis tanquam unius corporis membra dispersa ad unum caput Christum compaginata  redigerentur, et in sancti corporis unitatem dilectionis igne conflarentur. Ab hoc itaque dono Spiritus sancti prorsus alieni sunt, qui oderunt gratiam pacis, qui societatem non retinent unitatis. Licet enim etiam ipsi hodie solemniter congregentur, licet istas audiant lectiones, quibus Spiritus sanctus est promissus et missus: ad iudicium audiunt, non ad premium. Quid enim eis prodest percipere auribus, quod cordibus respuunt; et eius diem celebrare, cuius lumen oderunt? uos autem, fratres mei, membra corporis Christi, germina unitatis, filii pacis, hunc diem agite leti, celebrate securi. Hoc enim in uobis impletur, quod illis diebus quando uenit Spiritus sanctus, presignabatur. Quia sicut tunc qui Spiritum sanctum percipiebat, etiam unus homo linguis omnibus loquebatur: sic et nunc per omnes gentes omnibus linguis ipsa unitas loquitur, in qua constituti Spiritum sanctum habetis; qui a Christi Ecclesia loquente omnibus linguis, nullo schismate dissidetis.



SERMO CCLXXII [* 1Kb]  . In die Pentecostes postremus  . Ad Infantes, de Sacramento.

Hoc quod uidetis in altari Dei, etiam transacta nocte uidistis: sed quid esset, quid sibi uellet, quam magne rei sacramentum contineret, nondum audistis. Quod ergo uidetis, panis est et calix; quod uobis etiam oculi uestri renuntiant: quod autem fides uestra postulat instruenda, panis est corpus Christi, calix sanguis Christi. Breuiter quidem hoc dictum est, quod fidei forte sufficiat: sed fides instructionem desiderat. Dicit enim propheta: Nisi credideritis, non intelligetis . Potestis enim modo dicere mihi: Precepisti ut credamus, expone ut intelligamus. Potest enim in animo cuiusquam cogitatio talis suboriri: Dominus noster iehsu Christus, nouimus unde acceperit carnem; de uirgine Maria. Infans lactatus est, nutritus est, creuit, ad iuuenilem etatem perductus est, a Iudeis persecutionem passus est, ligno suspensus est [1 1Kb] , in ligno interfectus est, de ligno depositus est, sepultus est, tertia die resurrexit, quo die uoluit, in celum ascendit; illuc leuauit corpus suum; inde est uenturus ut iudicet uiuos et mortuos; ibi est modo sedens ad dexteram Patris: quomodo  est panis corpus eius? et calix, uel quod habet calix, quomodo est sanguis eius? Ista, fratres, ideo dicuntur Sacramenta, quia in eis aliud uidetur, aliud intelligitur. Quod uidetur, speciem habet corporalem, quod intelligitur, fructum habet spiritualem. Corpus ergo Christi si uis intelligere, Apostolum audi dicentem fidelibus, uos autem estis corpus Christi, et membra . Si ergo uos estis corpus Christi et membra, mysterium uestrum in mensa Dominica positum est: mysterium uestrum accipitis. Ad id quod estis, Amen respondetis, et respondendo subscribitis. Audis enim, Corpus Christi; et respondes, Amen. Esto membrum corporis Christi, ut uerum sit Amen. Quare ergo in pane? Nihil hic de nostro afferamus, ipsum Apostolum identidem audiamus, qui cum de isto Sacramento loqueretur, ait, Unus panis, unum corpus multi sumus : intelligite et gaudete; unitas, ueritas, pietas, caritas. Unus panis: quis est iste unus panis? Unum corpus multi. Recolite quia panis non fit de uno grano, sed de multis. Quando exorcizabamini, quasi molebamini. Quando baptizati estis, quasi conspersi estis. Quando Spiritus sancti ignem accepistis, quasi cocti estis. Estote quod uidetis,  et accipite quod estis. Hoc Apostolus de pane dixit. Iam de calice quid intelligeremus, etiam non dictum, satis ostendit. Sicut enim ut sit species uisibilis panis, multa grana in unum consperguntur, tanquam illud fiat, quod de fidelibus ait Scriptura sancta, Erat illis anima una, et cor unum in Deum : sic et de uino. Fratres, recolite unde fit uinum. Grana multa pendent ad botrum, sed liquor granorum in unitate confunditur. Ita et Dominus Christus nos significauit nos ad se pertinere uoluit, mysterium pacis et unitatis nostre in sua mensa consecrauit. Qui accipit mysterium unitatis, et non tenet uinculum pacis, non mysterium accipit pro se, sed testimonium contra se. Conuersi ad Dominum Deum Patrem omnipotentem, puro corde ei, quantum potest paruitas nostra, maximas atque ueras gratias agamus; precantes toto animo singularem mansuetudinem eius, ut preces nostras in beneplacito suo exaudire dignetur; inimicum quoque a nostris actibus et cogitationibus sua uirtute expellat, nobis multiplicet fidem, mentem gubernet, spirituales cogitationes concedat, et ad beatitudinem suam perducat: per Iesum Christum Filium eius. Amen.





CLASSIS III. DE SANCTIS. *



SERMO CCLXXIII [* 1Kb]  . In Natali martyrum Fructuosi episcopi, Augurii et Eulogii diaconorum  .



CAPUT PRIMUM.

1. Mors anime timenda, non corporis. Deus anime uita. Dominus iehsu martyres suos non solum instruxit precepto, sed et firmauit exemplo. Ut enim quod sequerentur haberent passuri, prior ille passus est pro eis: iter ostendit, et uiam fecit. Mors aut anime est, aut corporis. Sed anima non potest mori, et potest mori: mori non potest, quia sensus eius nunquam perit; mori autem potest, si Deum perdit. Sicut enim est ipsa anima  sui corporis uita; sic Deus est ipsius anime uita. Quomodo ergo corpus moritur, quando illud dimiserit anima, id est uita ipsius; sic anima moritur, quando illam dimiserit Deus. Ut autem animam non dimittat Deus, sit semper in fide, ut non timeat mortem pro Deo; et non moritur dimissa a Deo. Restat ergo ut mors que timetur, corpori timeatur. Sed etiam inde Dominus Christus securos martyres suos fecit. Quomodo enim incerti essent de integritate membrorum, qui securitatem acceperant de numero capillorum? Capilli, inquit, uestri numerati sunt . Alio autem loco apertius dicit: Dico enim uobis, quia capillus capitis uestri non peribit . Dicit ueritas, trepidat infirmitas?



CAPUT II.

2. Solemnitates martyrum ad exhortationem fidelium. S. Fructuosi responsum. Beati sancti, in quorum memoriis celebramus diem passionis illorum: illi acceperunt pro temporali salute eternam coronam, sine fine immortalitatem; nobis dimiserunt in istis solemnitatibus exhortationem. Quando audimus  quomodo passi sunt martyres, gaudemus et glorificamus in illis Deum: nec dolemus quia mortui sunt. Etenim si mortui pro Christo non essent, numquid usque hodie uiuerent? Quare non faceret confessio, quod factura fuerat egritudo? Audistis persequentium interrogationes, audistis confitentium responsiones, cum sanctorum passio legeretur. Inter cetera, quale erat illud beati Fructuosi episcopi? Cum ei diceret quidam, et peteret ut eum in mente haberet, et oraret pro illo, respondit: Me orare necesse est pro Ecclesia catholica, ab oriente usque ad occidentem diffusa. Quis enim orat pro singulis? Sed neminem singulorum preterit, qui orat pro uniuersis. Ab eo nullum membrum pretermittitur, cuius oratio pro toto corpore funditur. Quid ergo uobis uidetur admonuisse istum, a quo rogabatur ut oraret pro eo? quid putatis? Sine dubio intelligitis. Commemoramini a nobis. Rogabat ille ut oraret pro illo. Et ego, inquit, oro pro Ecclesia catholica, ab oriente usque ad occidentem diffusa. Tu si uis ut pro te orem, noli recedere ab illa, pro qua oro.



CAPUT III.

3. Responsum Eulogii diaconi. Martyres honorandi, Deus colendus. Mortuis hominibus cultus a Paganis impensus. Quale est etiam illud sancti diaconi, qui cum episcopo suo passus et coronatus est? Ait illi iudex: Numquid et tu Fructuosum colis? Et ille: Ego non colo Fructuosum, sed Deum colo, quem colit et Fructuosus. Quo modo nos admonuit, ut martyres honoremus, et cum martyribus Deum colamus. Neque enim tales esse debemus, quales Paganos dolemus. Et quidem illi mortuos homines colunt. Illi quippe omnes, quorum nomina auditis, quibus templa constructa sunt, homines fuerunt; et in rebus humanis habuerunt plerique eorum et pene omnes regiam potestatem. Auditis Iouem, auditis Herculem, auditis Neptunum, auditis Plutonem, Mercurium, Liberum et ceteros: homines fuerunt. Non ista solum in fabulis petarum, sed etiam in historia gentium declarantur. Qui legerunt, nouerunt: qui non legerunt, credant eis qui legerunt. Illi ergo homines beneficiis quibusdam temporalibus res humanas sibi conciliauerunt et ab hominibus uanis et uana sectantibus ita coli ceperunt, ut dii uocarentur, dii haberentur; tanquam diis templa edificarentur, tanquam diis supplicaretur, tanquam diis are construerentur, tanquam diis sacerdotes ordinarentur, tanquam diis uictime immolarentur.



CAPUT Iu.

4. Templum et sacrificium uni uero Deo debitum. Templum autem solus Deus uerus habere debet, sacrificium soli Deo uero offerri debet. Ista ergo que debentur rite et integre uni uero Deo, exhibebant miseri decepti multis falsis diis. Hinc humanam miseriam peruersus error obsedit: hinc omnium prostratis mentibus diabolus incubabat. At ubi gratia Saluatoris et misericordia Dei tandem respexit indignos; impletum est quod prophetice predictum est in Cantico canticorum: Exsurge, aquilo; et ueni, auster; et perfla hortum meum, et fluent aromata . Tanquam dictum est, Exsurge, aquilo.  Aquilonia enim pars mundi frigida est. Sub diabolo tanquam sub aquilone anime friguerunt, et caritatis calore perdito gelauerunt. Sed quid ei dicitur? Exsurge, aquilo. Sufficit quod incubuisti, sufficit quod possedisti, sufficit quod super prostratos recubuisti: Exsurge. ueni, auster, uentus de parte lucis atque feruoris: et perfla hortum meum, et fluent aromata. Ista paulo ante aromata legebantur.



CAPUT u.

5. Aromata, sancti et martyres. Que sunt ista aromata? De quibus dicit ipsa Dominica sponsa: Post odorem unguentorum tuorum curremus . Cuius odoris memor apostolus Paulus dicit: Christi bonus odor sumus in omni loco, et in his qui salui fiunt, et in his qui pereunt. Magnum sacramentum: Christi bonus odor sumus in omni loco, et in his qui salui fiunt, et in his qui pereunt. Quibusdam quidem odor uite in uitam, quibusdam odor mortis ad mortem. Et ad hec intelligenda quis idoneus ? Quomodo bonus odor alios uegetat, alios necat? Bonus odor, non malus. Non enim ait: Bonus odor bonos uegetat, et malus odor malos necat. Non ait: Aliis quidem sumus odor bonus ad uitam, aliis odor malus ad mortem. Non hoc ait: sed, Christi bonus odor sumus in omni loco. ue miseris, quos bonus odor occidit. Si ergo bonus odor estis, o Paule, quare iste odor alios occidit, alios uegetat? Quod alios uegetat, audio, intelligo: quod alios occidit, difficile assequor: maxime quia dixisti, Et ad hec quis idoneus? Non est mirum quia non sumus idonei. Faciat nos idoneos, cuius odor erat de quo loquimur. Cito enim mihi respondet Apostolus: Intellige, Christi bonus odor sumus in omni loco, et in his qui salui fiunt, et in his qui pereunt. Nos tamen bonus odor, aliis odor uite ad uitam, aliis odor mortis ad mortem. Odor iste uegetat diligentes, necat inuidentes. Si enim non esset claritudo sanctorum, inuidia non surgeret impiorum. Cepit persecutionem pati odor sanctorum: sed quomodo ampulle unguentorum, quanto magis frangebantur, tanto amplius odor diffundebatur.



CAPUT uI.

6. Beata Agnes. Dii Paganorum non comparandi martyribus. Beati quorum passio recitata est. Beata Agnes sancta, cuius passionis hodiernus est dies. uirgo que quod uocabatur, erat. Agnes latine agnam significat; grece, castam. Erat quod uocabatur: merito coronabatur. Quid ergo, fratres mei, quid uobis dicam de hominibus illis quos Pagani pro diis coluerunt, quibus templa, sacerdotia, altaria, sacrificia exhibuerunt? Quid uobis dicam? non illos esse comparandos martyribus nostris? Etiam hoc ipsum iniuria est, quia uel dico. Quibuscumque, qualibuscumque infirmis fidelibus, licet adhuc carnalibus et lacte alendis, non cibo, absit ut illi sacrilegi comparentur. Contra unam aniculam fidelem christianam quid ualet Iuno? Contra unum infirmum et trementem omnibus membris senem christianum quid ualet Hercules? uicit Cacum [1 1Kb] , uicit Hercules leonem, uicit  Hercules canem Cerberum: uicit Fructuosus totum mundum. Compara uirum uiro. Agnes puella tredecim annorum [1 1Kb] , uicit diabolum. Eum puella ista uicit, qui de Hercule multos decepit.



CAPUT uII.

7. Templa et sacrificia non martyribus, sed Deo soli exhibentur. Martyres loco meliore recitantur ad altare. Et tamen, karissimi, nos martyres nostros, quibus illi nulla ex parte sunt conferendi, pro diis non habemus, non tanquam deos colimus. Non eis templa, non eis altaria, non sacrificia exhibemus. Non eis sacerdotes offerunt: absit. Deo prestantur. Imo Deo ista offeruntur, a quo nobis cuncta prestantur. Etiam apud memorias sanctorum martyrum cum offerimus, nonne Deo offerimus? Habent honorabilem locum martyres sancti. Aduertite: in recitatione ad altare Christi loco meliore recitantur; non tamen pro Christo adorantur. Quando audistis dici apud memoriam sancti Theogenis  , a me, uel ab aliquo fratre et collega meo, uel aliquo presbytero [2 1Kb] : Offero tibi, sancte Theogenis? aut offero tibi, Petre? aut, offero tibi, Paule? Nunquam audistis. Non fit: non licet. Et si dicatur tibi, numquid tu Petrum colis? responde quod de Fructuoso respondit Eulogius: Ego Petrum non colo, sed Deum colo, quem colit et Petrus. Tunc te amat Petrus. Nam si uolueris pro Deo habere Petrum, offendis petram, et uide ne pedem frangas, offendendo in petram.



CAPUT uIII.

8. Sancti cultum Deo debitum impendi sibi horrent. Ut noueritis uerum esse quod dico; audite, admoneo uos. In Actibus Apostolorum cum magnum miraculum fecisset apostolus Paulus in Lycaonia, ciues eiusdem regionis [3 1Kb] siue prouincie putauerunt deos descendisse ad homines, et crediderunt esse Barnabam Iouem, Paulum autem Mercurium, quia ipse erat in sermone promptissimus. Hoc credentes attulerunt uittas et uictimas, et uoluerunt illis offerre sacrificium. Illi continuo non irriserunt, sed expauerunt; uestimenta sua continuo consciderunt, et dixerunt eis: Fratres, quid facitis? Et nos sicut uos homines sumus passibiles: sed annuntiamus uobis Deum uerum. Conuertimini ab his uanis . uidetis quomodo sancti horruerunt coli se pro diis. Item beatus Ioannes euangelista, qui scripsit Apocalypsim, cum illa mira que sibi ostendebantur stuperet, expauescens quodam loco cecidit ad pedes angeli, a quo sibi omnia monstrabantur. Et ait illi angelus, cui nullus homo est comparandus: Surge, quid facis? Deum adora. Nam ego conseruus tuus sum, et fratrum tuorum . Oderunt martyres lagenas uestras, oderunt martyres sartagines uestras, oderunt martyres ebrietates uestras. Sine iniuria eorum dico, qui tales non sunt: illi ad se referant, qui talia faciunt:  oderunt ista martyres, non amant talia facientes. Sed multo plus oderunt, si colantur.



CAPUT IX.

9. In diebus martyrum cogitandum de ipsorum sequendis uestigiis. Martyres laudandi et amandi, Deus martyrum colendus. Ideo, karissimi, exsultate in diebus sanctorum martyrum: orate, ut sequamini uestigia martyrum. Non enim homines estis, et illi homines non fuerunt: non enim nati estis, et illi aliunde nati sunt: non enim alterius generis carnem portauerunt, quam uos portatis. Ex Adam omnes sumus, in Christo omnes esse conamur. Ipse Dominus noster, ipsum caput Ecclesie, unigenitus Filius Dei, uerbum Patris per quod facta sunt omnia, non alterius generis carnem habuit quam nos. Ideo uoluit de uirgine hominem suscipere, de una ex genere humano carne [1 1Kb] nasci. Nam si aliunde faceret sibi corpus, quis crederet quia carnem portabat, quam portamus et nos? Sed tamen ille carnem in similitudinem carnis peccati, nos [2 1Kb] carnem peccati. Non enim ex uirili semine, aut ex masculi et femine concupiscentia: sed quid? Nuntio Patris. Et tamen cum sit mirabiliter natus, mortalis nasci dignatus est, et mori pro nobis, et sanguine suo redimere nos, secundum quod homo est. uidete quod dico, fratres: et ipse Christus cum sit Deus, cum sit cum Patre unus Deus, cum sit uerbum Patris, unigenitus, equalis Patri et ceternus; tamen in quantum homo esse dignatus est, maluit sacerdos dici, quam sibi exigere sacerdotem; maluit sacrificium esse, quam poscere; in quantum homo est. Nam in quantum Deus est, totum quod Patri debetur, et unigenito Filio debetur. Ideo, karissimi, ueneramini martyres, laudate, amate, predicate, honorate: Deum martyrum colite. Conuersi ad Dominum, etc.



SERMO CCLXXIu [* 1Kb]  . In Natali martyris uincentii, I  .

uincentius ubique uicit. Christi sanguine redemptus non perit. Patientia donum Dei. uictoria perfecta de uniuersis machinis inimicis. Magnum spectaculum spectauimus oculis fidei, martyrem sanctum uincentium ubique uincentem. uicit in uerbis, uicit in penis; uicit in confessione, uicit in tribulatione; uicit exustus ignibus, uicit submersus fluctibus: postremo uicit tortus, uicit mortuus. Quando caro eius, in qua erat tropeum Christi uictoris, de nauicula mittebatur in mare, tacite dicebat: Deiicimur, sed non perimus . Quis istam patientiam militi suo donauit, nisi qui pro illo prior sanguinem fudit? Cui dicitur in Psalmo: Quoniam tu es patientia mea, Domine; Domine, spes mea a iuuentute mea . Magnum certamen magnam comparat gloriam; non humanam, nec temporalem,  sed diuinam et sempiternam. Fides pugnat; et quando fides pugnat, carnem nullus expugnat. Quia etsi laniatur, etsi laceratur; quando perit qui sanguine Christi redemptus est? Potens homo non potest perdere quod emit auro suo, et Christus perdit quod emit sanguine suo? Sed hoc totum non ad hominis, sed ad Dei gloriam referatur. Ab ipso uere est patientia, uera patientia, sancta patientia, religiosa patientia, recta patientia; christiana patientia donum Dei est. Nam et multi latrones patientissime torquentur; et non cedentes et tortorem uincentes, postea eterno igne puniuntur. Causa [1 1Kb] discernit martyrem a patientia, imo a duritia sceleratorum. Par est pena, sed dispar est causa. Martyrum uoce cantauimus : Iudica me, Deus, et discerne causam meam a gente non sancta . Discreta est causa eius: quia pro ueritate, pro iustitia, pro Deo, pro Christo, pro fide, pro Ecclesie unitate, pro indiuidua caritate certauit. Quis ei donauit istam patientiam? Quis? Indicet nobis Psalmus. Ibi enim legitur, ibi cantatur: Nonne Deo subiecta erit anima mea? Ab illo enim patientia mea . Quisquis putat sanctum uincentium uiribus suis ista potuisse, nimis errat. Quisquis enim uiribus suis hoc se posse presumpserit, etsi uidetur uincere patientia, uincitur a superbia. Bene uincere, hoc est, uniuersas machinas uincere. Illecebras dum ministrat, uincitur per continentiam: penas et tormenta infligit, uincitur per patientiam: errores suggerit, uincitur per sapientiam. Ad extremum, cum omnia hec uicta fuerint, suggerit anime, Euge, euge, quantum potuisti? quantum certasti? Quis tibi comparatur? Quam bene uicisti? Respondeat illi anima sancta: Confundantur et reuereantur, qui dicunt mihi, Euge, euge . Quando ergo uincit, nisi cum dicit, In Domino laudabitur anima mea; audiant mites, et iucundentur . Mites enim sciunt quod dico; quia in illis habitat uerbum, in illis habitat exemplum. Nam qui non est mitis, nescit quid sapiat quod dictum est, In Domino laudabitur anima mea. Omnis enim non mitis, superbus, asper, elatus, in se uult laudari, non in Domino. Qui autem dicit, In Domino laudabitur anima mea; non dicit, Audiant gentes, et iucundentur; audiant homines, et iucundentur: sed, Audiant mites, et iucundentur. Audiant quibus sapit. Mitis enim erat Christus: Sicut ouis ad immolandum ductus est . Propterea mitis, quia sicut ouis ad immolandum ductus est. Audiant mites, et iucundentur. Quia sapiunt quod dictum est, Gustate, et uidete quam suauis est Dominus: beatus uir qui sperat in eum . Longam lectionem audiuimus, breuis est dies: longo sermone etiam nos tenere uestram patientiam non debemus. Nouimus quia patienter audistis, et diu stando et audiendo tanquam martyri compassi estis. Qui audit uos, amet uos, et coronet uos.



SERMO CCLXXu [* 1Kb]  . In Natali martyris uincentii II.


1. uincentii in penis fortitudo ex adiutorio Christi. Martyres discernit causa, non pena. Magnum et multum mirandum spectaculum noster animus cepit: nec inanissimam et perniciosissimam, sicut solet in theatris quarumque nugarum, sed plane utilissimam et fructuosissimam uoluptatem oculis interioribus hausimus, cum beati uincentii gloriosa passio legeretur. Erat uidere inuictam Martyris animam contra insidias antiqui hostis, contra seuitiam impii iudicis, contra dolores mortalis carnis, acerrima conflictatione certantem, et in adiutorio Domini cuncta superantem. Ita plane, karissimi, ita prorsus fuit: in Domino laudemus hanc animam, ut audiant mites, et iucundentur . Quas uoces audierit, quas reddiderit, que tormenta deuicerit, decursa lectio declarauit, et nobis tanquam in conspectu que gesta sunt posuit. Tanta pena erat in membris, tanta securitas in uerbis, tanquam alius torqueretur, alius loqueretur. Et uere alius: predixit enim hoc Dominus, et promisit martyribus suis dicens: Non uos estis qui loquimini, sed Spiritus Patris uestri qui loquitur in uobis . In Domino ergo laudetur hec anima. Nam quid est homo, nisi quod memor est eius ? Aut que uires pulueris, nisi illo adiuuante qui nos fecit ex puluere? Ut qui gloriatur, in Domino glorietur . Si enim diabolicus et seductor spiritus plerumque implet uel fallaces uates, uel falsos martyres suos, ut tormenta corporis uel ipsi sibi ingerant, uel ingesta contemnant: quid magnum est Domino Deo nostro ad confirmandam predicationem nominis sui, ipsorum predicatorum carnem quidem in manus persequentium tradere, mentem uero in arcem libertatis assumere; ut etiam dum illa patitur iniquitatem, hec asserat ueritatem? scilicet ut uictores non tolerantia faciat, sed iustitia: quoniam martyres discernit causa, non pena. Multi enim dolores tolerauerunt pertinacia, non constantia; uitio, non uirtute; prauo errore, non recta ratione; diabolo possidente, non persequente. In nostro autem uincente uincentio, ille quidem uincebat, qui possidebat: sed ille possidebat, qui principem huius mundi miserat foras , ut etiam pugnans extrinsecus superaretur, qui iam fuerat superatus, ne intus dominaretur. Ille quippe qui missus est foras, non cessans tanquam leo rugiens circuit requirendo quem deuoret . Sed eum expugnat ille pro nobis, qui eo excluso regnat in nobis.

2. Diabolus in uincentii tormentis magis tortus quam uincentius. Denique magis diabolus non uicto uincentio, quam uincentius persequente diabolo torquebatur. Quanto enim erant illa truculentiora et exquisitiora tormenta, tanto magis tortus de torquente triumphabat; et ex illa carne tanquam ex terra suo sanguine irrigata, de qua plus dolebat inimicus, palma crescebat. Sed quia ille latenter seuit, et latenter uictus affligitur;  manifeste apparebat in preside homine, quid in occulto diabolus pateretur, et ille inuisibilis aduersarius per sui uasculi, quod impleuerat, crepantis rimulas prodebatur. uoces enim huius hominis, oculi, uultus, et turbulentus totius corporis motus, indicabant quam grauiora tormenta sentiret interius, quam erant que Martyri infligebat exterius. Si consideremus perturbationem torquentis et tranquillitatem tormenta patientis, uidere facillimum est quis erat sub penis, quis supra penas. Que gaudia erunt in uirtute [1 1Kb] regnantium, quando tanta sunt pro ueritate morientium? Quid erit cum corporis incorruptione fons uite, quando ros eius inter tormenta tam dulcis est? Et quid faciet impiis eterna flamma, quos ita uastat irati cordis insania? Quid passuri sunt, cum iudicabuntur, qui iam cum iudicant cruciantur? Iudicia futura sanctorum quid habitura sunt potestatis, cum in hac uita tribunal iudicis catasta torserit Martyris?

3. Corpus Martyris exanime diuino presidio non destitutum. Reliquiis sanctorum diuinitus honor conciliatus. Magnum autem Dominus testimonium prebet testibus suis, cum ille qui rexit [2 1Kb] corda certantium, nec corpora deserit mortuorum, uelut de huius ipsius beati uincentii corpore preclarissimum miraculum exhibuit; ut id quod inimicus omnino non apparere cupierat, sategerat, fecerat, tam presenti nutu diuino proderetur, et religiosius humandum uenerandumque demonstraretur, ut uictricis pietatis et deuicte impietatis preclara in eo memoria perduraret. uere pretiosa in conspectu Domini mors sanctorum eius : quando nec terra carnis uita deserente contemnitur; et inuisibili anima de domo uisibili discedente, habitaculum serui cura Domini custoditur, et in gloriam Domini a conseruis fidelibus honoratur. Quid enim agit Deus, mira opera faciendo circa sanctorum corpora defunctorum, nisi testimonium perhibet, sibi non perire quod moritur; et ut hinc intelligatur in quali honore secum habeat animas occisorum, quando caro exanimis tanto effectu diuinitatis ornatur [3 1Kb] ? Sicut enim de membris Ecclesie loquens Apostolus, similitudinem adhibuit de membris corporis nostri, quoniam que inhonesta sunt nostra, his abundantiorem honorem circumponimus : ita prouidentia Creatoris cadaueribus martyrum tam preclara miraculorum testimonia prestando, abundantiorem honorem exsanguibus reliquiis hominum circumponit, et quod uita emigrante tanquam deforme iam remanet, ibi euidentius presens uite dator apparet.



SERMO CCLXXuI [* 1Kb]  . In festo martyris uincentii, III.



CAPUT PRIMUM.

1. Martyris fortitudo a Christo est. In passione, que nobis hodie recitata est, fratres mei, euidenter ostenditur iudex ferox, tortor cruentus, Martyr inuictus. In cuius corpore penis uariis exarato,  iam tormenta defecerant, et adhuc membra durabant. Tot conuicta miraculis persistebat impietas, tot uexata suppliciis non cedebat infirmitas: agnoscatur ergo operata diuinitas. Quando enim corruptibilis puluis contra tam immania tormenta duraret, nisi in eo Dominus habitaret? In his enim omnibus ille agnoscendus, ille glorificandus, ille laudandus est, qui et in prima uocatione dedit fidem, et in suprema passione uirtutem. uultis nosse quia utrumque donatum est? Audite apostolum Paulum: uobis, inquit, donatum est pro Christo, non solum ut credatis in eum, uerum etiam ut patiamini pro eo . Acceperat hec utraque leuita uincentius, acceperat et habebat. Si enim non accepisset, quid haberet? Habebat in sermone fiduciam, habebat in passione tolerantiam. Nemo ergo de suo corde presumat, quando profert sermonem; nemo de suis uiribus confidat, quando suffert tentationem: quia et ut bona prudenter loquamur, ab illo est nostra sapientia; et ut mala fortiter perferamus, ab illo est nostra patientia. Recolite Dominum Christum suos in Euangelio discipulos admonentem: recolite martyrum Regem cohortes suas armis spiritualibus instruentem, bella monstrantem, adiutoria ministrantem, premia pollicentem: qui cum dixisset discipulis suis, In hoc mundo pressuram habebitis; mox unde territi consolarentur, adiunxit dicens, Sed confidite, ego uici mundum . Quid ergo miramur, karissimi, si in illo uincentius uicit, a quo uictus est mundus? In hoc, inquit, mundo pressuram habebitis: ut si premit, non opprimat; si oppugnat, non expugnet.



CAPUT II.

2. Duplex mundi acies contra milites Christi, blanditie et terrores. Duplicem mundus aciem producit contra milites Christi. Aduertite, fratres. Duplicem, dixi, aciem producit mundus contra milites Christi. Blanditur enim, ut decipiat; terret, ut frangat. Non nos teneat uoluptas propria, non nos terreat crudelitas aliena; et uictus est mundus. Ad utrosque aditus occurrit Christus, et non uincitur christianus. Si consideretur in ista passione humana patientia, incipit esse incredibilis; si agnoscatur diuina potentia, desinit esse mirabilis. Tanta grassabatur crudelitas in Martyris corpore, et tanta tranquillitas proferebatur in uoce, tantaque penarum asperitas seuiebat in membris, et tanta securitas sonabat in uerbis; ut miro quando putaremus uincentio patiente, alium non loquentem torqueri. Et uere, fratres, ita erat: prorsus ita erat; alius loquebatur. Promisit enim et hoc testibus suis Christus in Euangelio, quos ad huiusmodi certamina preparabat. Sic enim ait: Nolite premeditari quomodo aut quid loquamini. Non enim uos estis qui loquimini, sed Spiritus Patris uestri qui loquitur in uobis . Caro ergo patiebatur, et Spiritus loquebatur. Et loquente Spiritu, non solum conuincebatur impietas, sed etiam confortabatur infirmitas.



CAPUT III.

3. uincentius tormentis suis non tantum uastatus, quantum Dacianus. Clariorem nobis Martyrem tot tormenta faciebant. Multiplici enim  uulnerum uarietate confossus, non deserebat pugnam, sed acrius iterabat. Putares quod eum duraret flamma, non ureret; et tanquam figuli fornax lutum molle suscipiens, duram redderet testam. Poterat Martyr noster dicere Daciano: Iam non urit ignis tuus carnem meam, quia exaruit uelut testa uirtus mea . Et quoniam ueraciter scriptum est, uasa figuli probat fornax, et homines iustos tentatio tribulationis ; probatus est atque decoctus illo igne uincentius: arsit uero et crepuit Dacianus. Si enim non ardebat, unde clamabat? Quid enim erant uerba irascentis, nisi fumus ardentis? Ergo Martyri nostro refrigerium in corde habenti, flammas extrinsecus admouebat: sed ipse facibus furoris accensus, tanquam clibanus intus ardebat, et habitatorem suum diabolum concremabat. Per furiosas enim Daciani uoces, per truces oculos et minaces uultus et totius corporis motus ille habitator eius interior monstrabatur; et per hec signa uisibilia, tanquam per sui uasculi, quod impleuerat, crepantis rimulas uidebatur. Non tantum Martyrem cruciabant tormenta, quantum illum uastabat insania.



CAPUT Iu.

4. uincentii gloria post passionem, etiam in hoc mundo. Sed iam, fratres, illa omnia transierunt, et ira Daciani, et pena uincentii. Nunc autem pena Daciano, corona uero manet uincentio. Denique his premissis future uidelicet retributionis finibus, etiam in hoc mundo martyrum gloriam demonstremus. Que hodie regio, queue prouincia ulla, quo usque uel Romanum imperium, uel christianum nomen extenditur, natalem non gaudet celebrare uincentii? Quis autem hodie Daciani uel nomen audisset, nisi uincentii passionem legisset? Quod uero tanta cura seruauit Dominus Martyris corpus, quid aliud demonstrauit, nisi se gubernasse uiuentem, quem non reliquit exanimem? uicit ergo Dacianum uiuens uincentius, uicit et mortuus. uiuens tormenta calcauit, mortuus maria transnatauit. Sed ipse inter undas gubernauit cadauer exstinctum, qui inter ungulas animum donauit inuictum. Non flexit flamma tortoris cor eius, non mersit aqua maris corpus eius. Sed in his et huiusmodi omnibus nichil est aliud, nisi pretiosa in conspectu Domini mors sanctorum eius .



SERMO CCLXXuII [* 1Kb]  . In festo martyris uincentii, Iu. In quo disputatur de corpore spirituali post resurrectionem, et utrum eiusmodi corporis oculis uideri Deus possit. Habitus in basilica Restituta [1 1Kb] .



CAPUT PRIMUM.

1. uincentii cadauer inuictum. Reliquie sanctorum ad fidelium consolationem. Corpora sanctorum data Ecclesiis ad memorias orationum, non ad glorias martyrum. Oculis fidei certantem exspectauimus Martyrem, et amauimus totum inuisibiliter  pulchrum. Qualis enim decoris habebat spiritum, cuius fuit et cadauer inuictum? Dominum confessus est uiuus: inimicum superauit et mortuus. Quid putamus, fratres, quod istum honorem prouidentia et consilium omnipotentis Creatoris cum etiam defuncto corpori detulit, Martyri aliquid prestitit? Quid enim? si non sepeliretur, ignorabat ille unde suscitaretur? Illi et in uictoria corona, et in resurrectione seruata est uita eterna. Sed de corpore eius, Ecclesie prestita est consolationis memoria. Sic plerumque Deus de seruis suis prestat seruis suis quadam dignatione, donans quod magis [1 1Kb] prosit ei cui datur, quam ei de quo datur. Sic Eliam sanctum Deus per auem pascebat: non autem misericordia Dei et omnipotentia defecerat, ut semper sic pasceret. Mittitur tamen pascendus ad uiduam : non quia non erat quomodo Dei seruus aleretur, sed ut fidelis uidua benedictionem mereretur. Prestitit ergo sanctorum corpora Ecclesiis suis ad memorias orationum, non ad glorias martyrum. Illi enim habent integram gloriam suam apud Creatorem suum. Nec ipsi corpori aliquid timent, quoniam non est quod timeant. Magis si parcant corpori, nocent et corpori. Si autem per fidem non parcant corpori, prestant et corpori.



CAPUT II.

2. Martyr corpori non parcenao, ipsi consulit. Iudicium, pro pena eterna. Ecce hoc attendite, et fidem uestram interrogate. Sanctus uincentius si formidine tormentorum negaret Christum, uideretur corpori pepercisse: quadam autem conditione mortali, corpore solueretur. Quid ageret in resurrectione, cum in eternum ignem precipitaretur? Negans Christum, negatur a Christo. Qui negauerit me, inquit, coram hominibus, negabo eum coram Patre meo qui est in celis . Ecce negaret, quiescerent illi tortores, et uulnerato animo sanum esset corpus; imo occiso animo, uiueret corpus: quid prodesset in eternum mortuo breuis corporis uita? ueniret dies, quam commemorat Dominus, quando omnes qui in monumentis sunt, audient uocem eius, et procedent: sed cum magna differentia. Omnes procedent, sed non omnes ad eamdem rem procedent. Omnes surrecturi, sed non omnes immutandi. Qui enim bene fecerunt, inquit, in resurrectionem uite; qui autem male, in resurrectionem iudicii . Cum dicit, Omnes qui in monumentis sunt, procul dubio manifestat corporum resurrectionem. Iudicium autem cum audis, ne tibi tanquam de temporali iudicio blandiaris; ponitur iudicium pro pena eterna. Secundum hoc dictum est, Qui autem non credit, iam iudicatus est . Hec ergo differentia separatura est iustos ab iniustis, fideles ab infidelibus, confessores a negatoribus, amatores uite periture ab amatoribus uite eterne; separatura est illa discretio. Et ibunt iusti in uitam eternam, impii uero in ignem eternum . Ibi cum corpore torquebuntur,  qui corpori pepercerunt. Timendo enim tormenta corporis, corpori pepercerunt; et parcendo corpori, Christum negauerunt; et negando Christum, penas eternas etiam corpori distulerunt [1 1Kb] . Si distulerunt, numquid abstulerunt?



CAPUT III.

3. Corpus non contempserunt martyres, sed ei bene consuluerunt. Ergo prudenter martyres Christi non sua corpora contempserunt. Peruersa est ista, et mundana philosophia, eorum qui non credunt corporum resurrectionem. uidentur enim sibi quasi magni corporis contemptores, quia ipsa corpora quasi pro carceribus se habere arbitrantur, quo detrusas putant animas, quod alibi ante peccauerunt. Deus autem noster et corpus fecit et spiritum; et utriusque creator est, et utriusque recreator; utriusque institutor, utriusque etiam restitutor. Non ergo carnem tanquam inimicam, uel contempserunt, uel persecuti sunt martyres. Nemo enim unquam carnem suam odio habuit . Magis ei consuluerunt, quando eam negligere uidebantur: quando in ea fideliter persistentes, temporalia tormenta tolerabant, eternam etiam ipsi carni gloriam comparabant.



CAPUT Iu.

4. Corporis gloria post resurrectionem. Sanitas corporis, concordia eorum quibus constat. Que sit autem futura in resurrectione gloria carnis huius, quis explicet uerbis? Nemo adhuc nostrum habendo expertus est. Nunc carnem onerosam portamus; quia indigam, quia infirmam, quia mortalem, quia corruptibilem. Corpus enim quod corrumpitur, aggrauat animam . Sed noli hoc in resurrectione metuere. Oportet ut corruptibile hoc induat in corruptionem, et mortale hoc induat immortalitatem . Quod nunc est onus, erit honor: quod nunc sarcina, tunc leuamen. Non enim habebit pondus, ut corpus habere te sentias. uidete, karissimi: quando sanum est corpus nostrum, etiam hoc fragile atque mortale, quando suarum partium temperamento moderatum est, quando in eo nichil eius aduersus aliud rixatur; non calor superat et urget algorem, non copia frigoris feruor exstinguitur, et dum luctatur affligit; non humorem siccitas sorbet, non inundat humor et premit; sed omnia quibus constat concordi inter se iunctura librata sunt, que sanitas dicitur. Est autem, ut breuiter dicam, sanitas corporis, eorum concordia quibus constat. Hec ergo sanitas, id est membrorum humorumque concordia in re corruptibili, in re egena et infirma, in re que adhuc esurire et sitire potest, stando lassari, sedendo refici, rursus sedendo lassari, esuriendo deficere, uescendo refici; non succurrere defectionibus preteritis nisi aliis inchoatis: quidquid enim aliud ad refectionem ceperis lassus, initium est alterius lassitudinis; quia in re, quam sumpsisti ut succurreres, si perseueres, et inde fatigaberis: in hoc ergo infirmo et corruptibili corpore, quid est ipsa sanitas qualiscumque? Neque enim hec, que in carne mortali et corruptibili dicitur  sanitas, ullo modo Angelorum sanitati comparanda est, quorum nobis equalitas in resurrectione promittitur .



CAPUT u.

Hec tamen sanitas, ut dixi, qualiscumque quid habet delectationis, quam exoptabile bonum est omnibus? Quantam rem habet pauper, eum hanc solam habet; quantam non habet diues, eum hanc solam non habet? Quid se iactat copiosum? Febris lectum non formidat argenteum: non timet pompam diuitis, non timet iacula bellatoris.

5. Sanitas est nichil sentire, scilicet molestum et onerosum. Quid ergo sanitas hec ipsa, quam recte martyres contempserunt, quia in ipsa carne aliam sperauerunt? Tamen quia illam nondum experti sumus, ex ista quam nouimus, illam utcumque coniiciamus. Quid est sanitas? Si dicas mihi, Quid est uidere? quantum ad corpus attinet, respondebo tibi fortasse, formas coloresque sentire. Si dicas mihi, Quid est audire? respondebo, sonos sentire. Si dicas, Quid est olfacere? respondebo, odores sentire. Quid est tangere? Dura uel mollia, calida uel frigida, aspera et lenia, grauia uel leuia sentire. Quid est sanitas? Nihil sentire [1 1Kb] . Sed et hec ipsa in nobis modo aliorum comparatione uilescunt. Acute uides: acutius te forsitan aquila. Acute audis: sunt bestiole que audiunt acutius. Acute olfacis: canem sagacem non uincis. Acute sapores gustando diiudicas: sunt animalia que inexpertas herbas discernunt, et quod est noxium non attingunt. Nam tu quamlibet acute discernas cibum, imprudens irruis in uenenum. Acute sentis tangendo: quam multe aues estatem futuram presentiunt, et loca demutant; hiemem imminere presentiunt, ad loca calidiora demigrant? quod tu cum uenerit sentis, antequam ueniat ille presentiunt [2 1Kb] . Et hoc ipsum quod in sanitate laudaui, nichil sentit lapis, nichil arbor, nichil cadauer.



CAPUT uI.

6. Dacianus seuiens in corpus mortuum. uiuere in corpore, et nichil ex eius onere sentire, est sanum esse. Onus corporis in hac uita semper manet. Nam preses ille Dacianus in corde nichil sentiebat, quando in nichil sentiens cadauer seuiebat? Quid enim iam faciebat nichil sentienti, qui potuit et a sentiente superari? Fecit tamen quidquid potuit, fecit iratus. Sed qui iam nichil in palam patiebatur [3 1Kb] , in occulto coronabatur. Tenebat enim sententiam Domini sui: qui cum uellet nos securos facere de his qui corpus occidunt, Nolite, inquit, timere eos qui corpus occidunt, et postea non habent quid faciant . Quomodo postea non habent quid faciant, quando insanus ille de uincentii corpore tanta fecit? Sed uincentio quid fecit, qui etiam sentienti nichil fecit? Ergo non sic non sentire, ut non sentit lapis, ut non sentit arbor, ut non sentit cadauer; sed uiuere in corpore, et nichil ex eius onere sentire, hoc est sanum esse. Et tamen quantumlibet sit homo in hac uita sanus, sentit etiam  sani corporis pondus. Aggrauat animam etiam sanum corpus quod corrumpitur, id est, corruptibile. Aggrauat animam, id est, non obtemperat anime ad nutum omnis uoluntatis. Obtemperat in multis: mouet manus ad operandum, pedes ad ambulandum, linguam ad loquendum, oculos ad uidendum, ad sentiendas uoces intendit auditum: in his omnibus corpus obsequitur. Mutandi loci cupiditas sentit onus, sentit pondus: non tanta facilitate mouetur corpus ad perueniendum, quo desiderat. Desiderat aliquis amicum uidere in corpore constitutus, in corpore constitutum; illum nouit esse in loginquo, multe mansiones interiacent: animo iam precessit, corpore quando peruenit, tunc sentit quale onus portet. Non potuit ad celeritatem presumptam obedire uoluntati pondus carnis: non potuit ea celeritate rapi, qua uoluit, qua eam portat animus. Tardum et onerosum est.



CAPUT uII.

7. Querendum aliquid in hoc corpore unde intelligatur uelocitas corporis futuri spiritualis. Putamusne, habet aliquid ipsum corpus, unde probetur uelocitas corporis? Pedes dicemus? Quid tardius? Ipsi sunt qui perueniunt, et desideria uix sequuntur, et molimenta moliendo perueniunt. Sed fac quemquam ita uelocem, ut sunt quedam animalia, quibus nec comparanda est uelocitas nostra; fac quemquam ita uelocem, ut sunt aues: non eo ictu peruenit, quo uoluerit. Diu uolant aues migrando, et aliquando fesse insidunt arboribus nauium. Ergo si etiam sicut aues uolare possemus, pre desiderio perueniendi tardi essemus. Cum uero fuerit corpus spirituale, de quo dictum est, Seminatur corpus animale, surget corpus spirituale ; quanta ibi facilitas, quanta celeritas, quanta obedientia uolentis? In nullo pondus, in nullo egestas, in nullo lassitudo, in nullo ex alia parte renitentia et reluctatio.



CAPUT uIII.

8. De corpore spirituali ex occasione dicendum. Quale illud corpus erat, quod Dominus per claustra traiecit? Intendite, obsecro, si possim adiuuante Domino qualibuscumque uerbis exspectationi uestre aut satisfacere, aut non multum deesse. Nata nobis occasio est de corpore spirituali aliquid disputandi ex passione Martyris, a quo sic uidimus et mirati sumus corpus inter tormenta contemni. Diximus enim quia non parcendo corpori, eidem etiam corpori consulebat: ne forte fugiendo temporales penas, et Christum negando, idem ipsum corpus penis sempiternis et atrocissimis suppliciis destinaret. Hinc ergo hortari uos cupiens, et me ipsum ad presentia contemnenda, futura speranda: Etenim in hoc habitaculo ingemiscimus grauati, et tamen mori nolumus, et exui pondere formidamus; nolumus enim spoliari, sed superuestiri, ut absorbeatur mortale a uita : hac ergo occasione de spirituali corpore suscepi aliquid loqui uobis, et primitus commendandam putaui hanc ipsam huius fragilis et corruptibilis corporis sanitatem, ut ex ipsa magnum aliquid inueniamus. Inuenimus in ipsa sanitate nichil sentire. Etenim multa habemus intus in uisceribus nostris; quis ea nostrum sciret nisi in corporibus laniatis uideret?  uiscera nostra, interiora nostra, que dicuntur intestina, unde nouimus? Et tunc est bonum, quando illa non sentimus. Quando enim illa non sentimus, tunc sani sumus. Dicis alicui, Obserua stomachum. Respondet tibi, Quid est stomachus? Felix ignorantia: nescit ubi habeat, quod semper sanum habet. Si sanum non haberet, sentiret: si sentiret, non bono suo sciret.



CAPUT IX.

9. Celeritas corporum celestium. Angelorum corpora. Sed quamuis laudata corporis sanitate uenimus ad celeritatem motus, et inuenimus nos plumbeos quodam modo. Quanta est celeritas celestium corporum? uis nosse quanta sit? Intueris solem, et tibi uidetur quasi non moueatur, et tamen mouetur. Forte dicis: Mouetur, sed tardius. uis nosse quanta celeritate moueatur? uis ratione colligere, quod non sentis aspectu? Si recta uia ab oriente usque in occidentem in hac terra ueredis quisque curreret, per quot dies perueniret? Qualibet equorum uelocitate ferretur, quot mansiones ageret? Spatium itineris ab initio orientis usque ad finem occidentis sol, qui tibi uidetur stare, uno die conficit, et una nocte ad ortum redit. Nolo dicere, quia obscurum est, et ad persuadendum difficile, uel fortassis incertum, quam sint spatia celestia multo quam terrestria latiora. Cum ergo uideamus tantam celeritatem celestium corporum, que nobis uidentur cum attenduntur non moueri; cui celeritati comparare possumus corpus angelicum? Adfuerunt etiam, et quando uoluerunt se conspiciendos tangendosque prebuerunt. Lauit Angelis pedes Abraham . Non solum lauit illa corpora, uerum etiam contrectauit. Apparuerunt, ut uoluerunt, quando uoluerunt, quibus uoluerunt. Nihil difficultatis, nichil omnino tarditatis sentiunt. Sed non eos uidemus currentes, non eos uidemus de loco in locum migrantes, ut nossemus ab oculis hominum discedentes: quando uoluerunt, peruenerunt. Non est ergo unde etiam de istis euidentissimum celeritatis huius prebeamus exemplum. Omittamus incognita, et de inexpertis nichil temere presumere audeamus.



CAPUT X.

10. Radii oculi celeritas. In hoc ipso corpore, quod gestamus, inuenio aliquid, cuius ineffabilem mirer celeritatem. Quid est hoc? Radius oculi nostri, quo tangimus quidquid cernimus. Quod enim uides, oculi tui radio contingis. Si uelis uidere longius, et interponatur aliquod corpus, irruit radius in corpus obiectum, et transire non permittitur ad id quod uidere desideras; et dicis impedienti, Exi, obstas mihi. Columnam uis uidere, homo in medio stat, impedit aciem tuam. Radius tuus emissus est, sed peruenit usque ad hominem, usque ad columnam peruenire non sinitur: incurrit in aliud aliquid, non permittitur. Ecce qui tibi obstabat, discessit e medio, peruenit acies quo uolebat. Modo discute, et si potes, inueni atque responde, utrum acies ista, radius iste oculi tui citius peruenit ad proximum, tardius ad longinquum. uidisti hominem in proximo constitutum, tanta mora illum uidisti, tanta mora ad eum radium oculi tui tetendisti, tanta mora ad eum oculi tui radio  peruenisti, quanta mora peruenis et ad illam columnam quam uolebas uidere, et quia homo interpositus erat, non poteras: non ad ipsum citius, et ad illam tardius; et ecce ipse in proximo erat, et illa longius. Si ambulare uelles, citius ad hominem, quam ad columnam peruenires: quia uidere uoluisti, tam cito ad hominem, quam ad columnam peruenisti. Nihil est hoc de columna et de homine. Iace adhuc oculos, uides longe parietem: mitte longius, peruenis ad solem. Quantum est inter te et solem? Quis illa interualla metiatur? Quis ullo acumine cogitationis estimet quantum a te longe sit sol? Et tamen mox ut oculum aperueris, ecce tu hic es, radius tuus ibi est. Mox ut uidere uoluisti, uidendo peruenisti. Non quesisti machinas quibus nitereris, non scalas quibus ascenderes, non funes quibus leuareris, non pennas quibus uolares. Oculum aperuisse, hoc est peruenisse.



CAPUT XI.

11. Celeritati radii ex oculo emissi resurrectio comparata. Quid ergo ista celeritas? quanta est? quid sibi uult? Corporis nostri est, de carne nostra emittitur. Radios nos habemus, et non miramur. uidendo utimur, considerando expauescimus. Non inuenis aliquid quod huic compares celeritati, quantum attinet ad corporis celeritatem. Merito huic celeritati apostolus Paulus facilitatem resurrectionis comparauit, dicens, In ictu oculi . Ictus oculi est, non in palpebris claudendis et aperiendis: nam hoc tardius agitur, quam uidetur. Tardius palpebram leuas, quam dirigis radium. Citius radius tuus peruenit ad celum, quam palpebra leuata ad supercilium. uidetis quid sit ictus oculi: uidetis quam facilitatem Apostolus resurrectioni corporum dederit. Quam tarde ista creata atque formata sunt? Recolamus moras conceptus, et in ipsis uteris matrum coalescentium semina paruulorum; per temporum numerum membra formata, diebus certis, mensibus multis, quo usque illud quod intus creatum atque formatum est proferatur in lucem. Deinde quanta mora crescit, quanta mora succedit adolescentia pueritie, iuuentus adolescentie, senectus iuuentuti, mors omnibus. Accedit etiam alia mora: uidetur integrum recens cadauer, in putredinem soluitur; et ad ipsam resolutionem necessaria sunt tempora, donec in tabem defluat, siccetur in cinere: et ab ipsis primordiis uteri usque ad cinerem extremum sepulcri quanta interiacet mora? quot dies? que temporum spatia? uenit ad resurgendum, in ictu oculi reparatur.



CAPUT XII.

12. Ex resurrectionis future facilitate intelligenda facilitas corporis spiritualis. Hec mirabilior celeritate radii oculi. Attendite ergo, fratres, et comparate que comparanda sunt, rebus quibus comparanda sunt. Celerius mouetur ista caro in ambulando, quam formata est, quam nutrita est, quam creuit, quam ad habitum iuuenilem peruenit, integramque etatem et staturam percepit: celerius mouetur in ambulando, quam hoc in illa fiat. Porro autem resurrectio fiet in ictu oculi: quanta erit celeritas mouendi, si tanta potuit esse resurgendi? Laniata sunt corpora a seuientibus: toto licet  mundo dissipentur membra mortuorum, per totam terram cineres dispergantur; de toto tam grandi sinu totum quod sparsum est in ictu oculi reparatur. Miramur radiorum nostrorum, qui funduntur ex oculis, nimiam quamdam, et nisi experiremur, incredibilem celeritatem: mirabilior est in corpore, quod futurum est, spirituali facilitas. In ictu quidem oculi resurget: sed Dominus noster, quod radius oculi nostri non potest, corpus etiam per claustra traiecit. Post resurrectionem in loco uno constitutis discipulis suis, subito apparuit ostiis clausis . Qua nos uidere non possumus, ille potuit et intrare. Nemo dicat, Hoc quidem potuit, sed Domini corpus; numquid continuo etiam meum poterit? Et hinc accipe ab Spiritu, qui de Apostolo loquebatur, plenam securitatem. De ipso quippe Domino dictum est: Qui transfigurabit corpus humilitatis nostre conforme corpori glorie sue .



CAPUT XIII.

13. An Deus uidebitur per corpus spirituale. Deus non potest uideri in loco ad modum corporis. De isto ergo tali corpore, de huius corporis tanta facilitate, tanta celeritate, tanta sanitate, nichil temere ac presumenter definire audeat humana fragilitas. Quales erimus, sciemus cum fuerimus. Antequam simus, temerarii non simus, ne illud non simus. Querit aliquando humana curiositas, et dicit sibi: Putasne per illud spirituale corpus uidebimus Deum? Cito quidem responderi potest: In loco non uidetur Deus, per partes non uidetur Deus, spatiis diffusus interuallisque separatus non uidetur Deus. Quamuis impleat celum et terram, non ideo tamen dimidius est in celo, dimidius in terra. Nam er iste si implet celum et terram; pars eius que in celo est, non est in terra. Et quidquid aqua implet, implet quidem spatium quo capitur; sed dimidia est in dimidio spatio, dimidia in alio dimidio, tota in toto. Non est tale aliquid Deus. Hoc omnino noli dubitare, quoniam non est corpus Deus. Per spatia diffundi, locis capi, habere partes dimidias, tertias, quartas, totas, corporum proprium est. Nihil tale Deus; quia ubique totus Deus: non alibi dimidius, et alibi alio dimidio constitutus; sed ubique totus. Implet celum et terram: sed totus est in celo, totus in terra. In principio erat uerbum. Ut etiam de ipso Filio hoc idem audias, quia et Filius cum Patre unus est Deus: non equalis mole, sed diuinitate. In principio erat uerbum, et uerbum erat apud Deum, et Deus erat uerbum: hoc erat in principio apud Deum. Omnia per ipsum facta sunt, et sine ipso factum est nichil. Et paulo post, Et lux lucet in tenebris . Iste unigenitus totus manens apud Patrem, totus lucet in tenebris, totus in celo, totus in terra, totus in uirgine, totus in infante; non alternis temporibus tanquam de loco ad locum migrando. Nam et tu totus es in domo tua, et totus in ecclesia: sed quando in ecclesia, non in domo tua; quando in domo tua, non in ecclesia. Non ergo ille sic totus in celo, totus in terra, totus in uirgine, totus in infante , quasi migrando de celo in terram, de terra in  uirginem, de uirgine in infantem, sed ubique simul totus. Non enim quasi aqua refunditur, aut quasi terra molimine separatur atque transfertur. Quando totus in terra est, celum non deserit: sed et cum celum implet, a terra non recedit. Attingit enim a fine usque ad finem fortiter, et disponit omnia suauiter .



CAPUT XIu.

14. Si per corpus spirituale uideri possit substantia que non uidetur in loco, adhuc incompertum. Si ergo substantiam, que non uidetur in loco, poterunt uel tunc corporales oculi uidere, cum fuerit corpus spirituale; si poterunt aliqua ui occulta, aliqua ui inexperta et prorsus incognita, nec ulla estimatione percepta, si poterunt, possint. Oculis enim uidemus, non nostris oculis inuidemus. Tantum non conemur Deum perducere ad locum, non conemur Deum includere in loco, non conemur Deum per spatia locorum quasi aliqua mole diffundere; non audeamus hoc, non cogitemus. Maneat substantia diuinitatis in sua et propria dignitate. Nos certe, quam  possumus, in melius mutemus, non Deum in deterius commutemus. Maxime quia definitum aliquid inde in Scriptura non inuenimus, aut nondum inuenimus. Nam neque hoc audeo presumere, non in ea esse quod ualeat inueniri. Aut non est, aut latet, aut me latet. Si quid in alterutram partem potuerit ab aliquo inueniri, libenter accipio, et me instructum nisi gratias egero, non homini dicenti, sed ei qui per hominem docet, ingratus ero. Absit autem ut dator gratie, me esse permittat ingratum. Hoc tantum dico, quia oculi qui per interualla locorum uident quod uident, id est, ut spatium sit inter uidentem, et illud quod uidetur; aliter enim isti oculi non uident nam si ab eis aliquid multum in longinquo remoueris, ideo non uident, quia radii ad longe posita non perueniunt; si autem ad eos aliquid propinquius admoueris, nisi sit interuallum aliquod inter oculos uidentis et corpus quod uidetur, uideri omnino non potest; nam si propius admouendo oculos ipsos, quibus aliquid uidetur, contingas, perdito spatio amittitur uisio: hoc ergo dico, quoniam tales oculi, qui nonnisi per interualla et spatia locorum uident quidquid uident, nec nunc possunt uidere Deum, nec tunc poterunt, quia ille non est in loco. Aut ergo aliud erit quod uidere possint, et quod in loco uideri non potest: aut si manebit in eis non posse uidere nisi in loco, non uidebunt eum qui non est in loco.



CAPUT Xu.

15. De corpore spirituali, deque inuisibili Dei natura quid iam certum. Hoc autem donec de spirituali corpore diligentius requiratur, quod aut intelligatur aut recte credatur, teneamus corpus resurrecturum, teneamus formam corporis nostri, hanc futuram, quam uel Christus exhibuit, uel in occulto promisit. Teneamus corpus spirituale futurum, non animale, sicut nunc est. Euidenter enim expressum est, et contradici non potest: Seminatur corpus animale, resurget corpus spirituale . Teneamus Patrem et Filium et Spiritum sanctum natura  propria, substantia propria, pariter et equaliter esse inuisibilem, quia pariter et equaliter credimus immortalem, pariter et equaliter credimus incorruptibilem. Uno autem loco simul hec posuit Apostolus: Regi autem seculorum, immortali, inuisibili, incorruptibili, soli Deo, honor et gloria in secula seculorum. Amen. . Deus solus, Pater et Filius et Spiritus sanctus, immortalis, inuisibilis, incorruptibilis: non modo inuisibilis, et postea uisibilis; quia non modo incorruptibilis, et postea corruptibilis. Sicut immortalis semper, sicut incorruptibilis semper; ita et inuisibilis semper. Si mutatur inuisibilitas, metuendum est ne mutetur immortalitas. Puto, propterea ipse Apostolus inuisibilem in medio posuit, inter immortalem et incorruptibilem. De quo ambigi poterat, ne posset euerti, ex utroque latere communiuit.



CAPUT XuI.

Teneamus istam indeclinabilem confessionem. Non est simile offendere in creaturam, et offendere in Creatorem. Certe qualitates creaturarum disserendo queramus, et si in aliquo fallimur, in quod peruenimus in eo ambulemus. Tunc enim si quid aliter sapimus, et hoc nobis Deus reuelabit . Unde hesterno die diutius disputauimus  . Beati mundicordes, quoniam ipsi Deum uidebunt . Nos mundandis cordibus modis omnibus instemus, omni conatu inuigilemus; omni prece, quantum possumus, impetremus, ut cor mundemus. Et si de his que forinsecus sunt cogitamus: Mundate, ait, que intus sunt, et que foris sunt mundata erunt .

16. uisio Dei an carni promissa. Salutare Dei, Christus per carnem uidebitur. Christus in iudicio uidebitur ab omni carne. Fortassis alicui uideatur tam clarum esse testimonium de carne, quam de corde: quia scriptum est, uidebit omnis caro salutare Dei . Habemus de corde euidentissimum testimonium. Beati mundicordes, quoniam ipsi Deum uidebunt. Habemus et de carne, uidebit omnis caro salutare Dei. Iam quis dubitaret uisionem Dei carni esse promissam, nisi moueret, quid est salutare Dei? Imo quia non mouet, non enim dubii sumus: salutare Dei Christus Dominus est. Dominus itaque noster iehsu Christus si in sola diuinitate uideretur, nemo dubitaret carnem uisuram esse substantiam Dei; quia, uidebit omnis caro salutare Dei. Quia uero Dominus noster iehsu Christus, et oculis cordis mundis, perfectis, Deo plenis uideri potest quantum attinet ad eius diuinitatem; uisus est autem et in corpore, secundum quod scriptum est, Post hec in terris uisus est, et cum hominibus conuersatus est : unde scio quomodo dictum sit, uidebit omnis caro salutare Dei? Quia uidebit Christum, dictum est, nemo dubitet.



CAPUT XuII.

Sed utrum in corpore Dominum Christum, an sicut erat in principio uerbum, et uerbum erat apud Deum, et Deus erat uerbum, hinc ambigitur, hoc queritur. Noli me urgere uno testimonio;  cito confiteor: uidebit omnis caro salutare Dei. Dicunt hoc esse, uidebit omnis caro Christum Dei. Sed uisus est Christus et in carne, non quidem carne mortali, si adhuc illa spiritualis mutatio caro dicenda est; quia et ipse post resurrectionem sic dixit uidentibus et tangentibus, »Palpate, et uidete, quia spiritus carnem et ossa non habet, sicut me uidetis habere .« uidebitur et sic: non solum uisus est, sed et uidebitur. Et forte tunc perfectius implebitur quod dictum est, omnis caro. Modo enim uidit eum caro, sed non omnis caro: tunc uero in iudicio uenientem cum Angelis suis ad iudicandos uiuos et mortuos, cum audierint uocem eius omnes qui sunt in monumentis, et processerint alii ad resurrectionem uite, alii ad resurrectionem iudicii , ipsam formam uidebunt, quam pro nobis suscipere dignatus est, non solum iusti, sed etiam iniqui, alii ad dexteram, alii ad sinistram; quia et qui occiderunt, uidebunt in quem pupugerunt . uidebit ergo omnis caro salutare Dei. Corpus per corpus: quia in uero corpore ueniet iudicaturus [1 1Kb] . Sed ad dexteram positis, et in regnum celorum missis, sic se demonstraturus est, quomodo iam in corpore uidebatur: et tamen dicebat, Qui diligit me diligetur a Patre meo; et ego diligam eum, et manifestabo me ipsum illi . Hoc Iudeus impius non uidebit. Tolletur enim impius, ne uideat claritatem Dei .



CAPUT XuIII.

17. Simeon hic oculis uidit salutare Dei. uisibilis Christus in iudicio futuro. Simeon iustus uidit eum et corde, quia cognouit infantem; et oculis uidit, quia portauit infantem. Utroque modo uidens eum, agnoscens Dei Filium, et amplectens de uirgine procreatum: »Nunc dimittis, inquit, Domine, seruum tuum in pace, quoniam uiderunt oculi mei salutare tuum« . uidete quid dixerit. Tenebatur enim quousque et oculis uideret, quem fide cernebat. Corpus paruulum accepit, corpus amplexus est; corpus uidendo, id est, Dominum in carne cernendo ait, uiderunt oculi mei salutare tuum. Unde scis, ne sic uideat omnis caro salutare Dei? ne autem desperemus eum in ea forma uenturum ad iudicium, quam pro nobis accepit, non in qua semper equalis Patri permansit; audiamus et hinc uocem Angelorum. Ante oculos discipulorum suorum cum ferretur in celum, et illi attenderent, eumque corde desideratum aspectu deducerent, audierunt ab Angelis: »uiri Galilei, quid statis aspicientes in celum? Hic iehsu qui acceptus est a uobis, sic ueniet quomodo uidistis eum euntem in celum« . Sic ergo, sic ueniet, quomodo abscessit in celum. uisibilis ueniet ad iudicium; quia uisibilis abscessit in celum. Nam si uisibilis abscessit et inuisibilis ueniet, quomodo sic ueniet? Si autem sic ueniet, uisibilis ergo ueniet; et uidebit omnis caro salutare Dei.



CAPUT XIX.


18. De difficultate proposita, deque Deo et de corpore futuro spirituali quid tenendum. Non hoc ideo dixi : non ergo hoc ideo dixi, quia carnem uisuram negaui; sed quia querenda sunt testimonia clariora, si forte poterunt inueniri. Nam hoc quod prolatum est, uidetis quale sit. Pro nobis enim magis facit, uel pro ipsa ueritate, uel pro his qui quasi certo contendunt, carnem non uisuram omnino ullo modo Deum, nec in resurrectione mortuorum. Nos hinc non contendimus, sed repetendo acutos commemoramus, tardis inculcamus. Licet multis tediosi simus, dicimus tamen. Deus non uidetur in loco, quia non est corpus; quia ubique totus est, quia non in parte minor, et in parte maior est. Hoc firmissime teneamus. Si autem caro illa tantam acceperit mutationem, ut possit per eam uideri quod non uidetur in loco; omnino ita sit. Sed querendum est, unde doceatur. Et si nondum docetur, nondum negetur; sed certe uel dubitetur. Ita tamen ut carnem resurrecturam non dubitetur, spirituale corpus futurum ex animali non dubitetur, corruptibile hoc et mortale hoc induere immortalitatem et incorruptionem non dubitetur: ut in quod peruenimus, in eo ambulemus . Certe si nimis inquirendo in aliquo forte deuiamus; saltem in creatura, non in Creatore deuiemus. Conetur unusquisque quantum potuerit, corpus conuertere in spiritum, dum tamen in corpus non conuertat Deum.



SERMO CCLXXuIII [* 1Kb]  . De uocatione apostoli Pauli, et commendatione dominice orationis  . Pro solemnitate conuersionis S. Pauli, I.



CAPUT PRIMUM.

1. Paulus ex persecutore predicator Christi. Gratie Dei exemplum in Paulo datum, ne aliquis peccator desperet. Hodie lectio de Actibus Apostolorum hec pronuntiata est, ubi apostolus Paulus ex persecutore Christianorum, annuntiator Christi factus est. Hodie in illis regionibus etiam loca ipsa testantur, quod tunc gestum est: et nunc legitur, et creditur. Utilitas autem rei geste huius hec est, quam Apostolus ipse commemorat in Epistolis suis. Dicit enim ad hoc sibi ueniam datam omnium peccatorum suorum, et illius furoris atque insanie qua pertrahebat Christianos ad necem, qui minister erat furoris Iudeorum, siue in lapidatione  sancti martyris Stephani, siue in ceteris exhibendis et adducendis ad penam; ut nemo de se desperet, qui fuerit magnis peccatis inuolutus, et magnis sceleribus irretitus, quasi ueniam non sit accepturus, si conuersus fuerit ad eum, qui pendens in cruce orauit pro persecutoribus dicens: Pater, ignosce illis, quia nesciunt quid faciunt . Factus est ille ex persecutore predicator et doctor Gentium. »Fui primo, inquit, blasphemus et persecutor et iniuriosus: sed ideo misericordiam consecutus sum, ut in me primo ostenderet Christus iehsu omnem longanimitatem, ad informationem eorum qui credituri sunt illi in uitam eternam . Gratia enim Dei salui efficimur a peccatis nostris, in quibus egrotamus. Illius, illius medicina est, que sanat animam. Nam se ipsa uulnerare potuit, sanare non potuit.

2. Aegrotare et conualescere non eque habet homo in potestate. Ex libera hominis uoluntate semen mortis. Medicus proprie quis. Namque et in ipso corpore in potestate habet homo egrotare, conualescere autem non ita habet in potestate. Si enim excedat modum, et intemperanter uiuat, faciatque illa que sunt incommoda ualetudini, et expugnantia sanitatem, uno die, si uult, cadit in morbos; non autem cum ceciderit, conualescit. Ut enim egrotet, se ipsum adhibet ad intemperantiam: ut autem conualescat, medicum adhibet ad salutem. Non enim potest, ut diximus, in potestate habere recipiendam sanitatem, quomodo habet in potestate amittendam.



CAPUT II.

Sic etiam secundum animam, ut peccando in mortem caderet homo, ut ex immortali mortalis fieret, ut subderetur diabolo seductori, fuit in eius libero arbitrio; quo ad inferiora declinando superiora deseruit, et aurem prebendo serpenti, aurem clausit ad Deum, atque constitutus inter preceptorem et seductorem, magis seductori quam preceptori obtemperare delegit. Unde enim audiuit Deum, inde audiuit diabolum. Quare ergo non potius meliori credidit? Ideoque inuenit uerum esse quod predixerat Deus, falsum quod promiserat diabolus. Hec prima origo malorum nostrorum, hec radix omnium miseriarum, hoc semen mortis ex propria et libera uoluntate primi hominis: qui sic est factus, ut si obediret Deo, semper beatus et immortalis esset; si negligeret et contemneret preceptum eius, qui uolebat in illo salutem perpetuam custodire, in morbum mortalitatis irrueret. Tunc ergo medicus a sano contemptus est, nunc curat egrotum. Alia sunt enim precepta, que dat medicina ad tenendam sanitatem; sanis enim dantur, ne egrotent: alia sunt autem, que iam egroti accipiunt, ut recuperent quod amiserunt.



CAPUT III.

Bonum erat homini ut obediret medico, cum sanus esset, ne medicus illi opus esset. Non est enim opus sanis medicus, sed egrotantibus. Proprie quippe medicus dicitur, per quem sanitas recuperatur. Nam semper Deus medicus opus est etiam sanis, ut sanitas ipsa teneatur. Bonum ergo illi erat tenere perpetuam sanitatem, in qua conditus erat.  Contempsit, abusus est, intemperantia sua decidit in malam ualetudinem huius mortalitatis: audiat uel modo precipientem medicum, ut possit inde surgere, quo per peccatum, ipse decubuit.

3. Aegrotus precepta medici obseruando nonnisi paulatim fit sanus. Sed plane, fratres, quemadmodum in ipsa medicina sanus faciendo que imperat sapientia salutis, manet in eo quod habet; si autem ceperit egrotare, incipit audire preceptum, et incipit facere, si uere curat recipere bonam et integram ualetudinem; cum autem ceperit id facere, non continuo iam sanus est; sed diu obseruando peruenit ad illam sanitatem, quam minus temperando perdiderat: hoc illi autem prodest quod iam incipit obseruare, ne augeat egritudinem, et ut non solum deterior non fiat, sed etiam incipiat melius habere, qui paulatim fit sanus: spes est enim perfecte sanitatis, quando incipit homo minus minusque egrotare. Sic etiam iuste uiuere in hac uita, quid est aliud, nisi audire precepta legis, et facere? Numquid ergo quicumque faciunt precepta legis, iam sani sunt? Nondum: sed ut sani fiant, faciunt. Non deficiant faciendo: quia paulatim recipitur quod semel amissum est. Si enim cito rediret homo ad pristinam beatitudinem, ludus illi esset peccando cadere in mortem.



CAPUT Iu.

4. Cum preceptis medici ferendus etiam dolor sectionis. Cecidit quisque, uerbi gratia, in morbum corporis per intemperantiam, natum est illi aliquid in corpore, quod opus est etiam secari: sine dubio dolores passurus est; sed dolores illi non erunt infructuosi. Si dolores sectionis pati non uult, uermes putredinis patietur. Incipit ergo dicere medicus: Obserua illud atque illud, hoc noli tangere, noli isto cibo uti uel potu, inquietus esse ad illam rem noli. Incipit facere, iam obseruans est preceptorum; sed nondum sanus. Quo ergo ualet quod obseruat? Ne pestis que illi accidit augeatur, atque ut etiam minuatur. Quid ergo sequitur? Accedat oportet ad obseruationem preceptorum etiam medici secantis manus, et dolores salubres infligentis. Si ergo ille positus in ulcere putrido dicat, Quid mihi prodest quia obseruo precepta, si dolores patior sectionis? respondetur, Sed utroque curaberis, et obseruantia preceptorum, et tolerantia dolorum. Tantum est enim quod fecisti tibi, non obseruando cum sanus esses. Acquiesce itaque medico, donec saneris: meritum est enim ulceris tui, quidquid pateris molestiarum.



CAPUT u.

5. Christus medicus quomodo nos paulatim sanat. Sic uenit ad afflictum et laborantem medicus Christus, qui ait: Non est opus sanis medicus, sed male habentibus. Non ueni uocare iustos, sed peccatores . uocat peccatores ad pacem uocat egrotantes ad sanitatem. Imperat fidem, imperat continentiam, temperantiam, sobrietatem; refrenat concupiscentiam auaritie: dicit quid faciamus, quid obseruemus. Qui obseruat hec, iam potest dici iuste uiuere secundum preceptum medicine: sed nondum recepit illam sanitatem et illam integram ualetudinem,  quam Deus promittit per Apostolum, dicens: »Oportet corruptibile hoc induere incorruptionem, et mortale hoc induere immortalitatem. Tunc fiet sermo qui scriptus est, Absorpta est mors in uictoriam. Ubi est, mors, contentio tua? ubi est, mors, aculeus tuus« ? Tunc plena sanitas erit, et cum Angelis sanctis equalitas. Sed modo antequam fiat, fratres mei, cum ceperimus obseruare precepta, que medicus precipit, quando patimur etiam aliquas tentationes et tribulationes, non putemus nos sine causa obseruare, quia maior dolor uidetur sequi precepta illa que obseruas. Quod enim pateris tribulationes, manus est secantis medici, non sententia iudicis punientis. Fit hoc ut perfecta sit sanitas: patiamur, feramus dolores. Dulce peccatum est: per amaritudines ergo tribulationis perniciosa dulcedo digeratur. Delectabat te, quando fecisti malum: sed incidisti in infirmitatem faciendo. A contrario medicina est, facit tibi ad tempus dolorem, ut recipias perpetuam sanitatem. Utere illa, et noli repellere.



CAPUT uI.

6. Antidotum contra omnia peccata. Duobus peccatorum generibus duo opponuntur precepta. Sane ante omnia illud antidotum non recedat, quod contra omnes putredines, contra omnium peccatorum uenena plurimum ualet, ut dicas, et uerum dicas Domino Deo tuo: Dimitte nobis debita nostra, sicut et nos dimittimus debitoribus nostris . Hoc enim pactum cum egrotis medicus conscripsit atque firmauit. Quoniam duo sunt genera peccatorum; unum quo in Deum, alterum quo in hominem peccatur. Unde etiam duo sunt precepta illa, in quibus tota Lex pendet et Prophete: Diliges Dominum Deum tuum ex toto corde tuo, et ex tota anima tua, et ex tota mente tua; et diliges proximum tuum tanquam te ipsum . Et in his continetur etiam decalogus preceptorum Legis, ubi tria precepta pertinent ad dilectionem Dei, septem ad proximi: de quibus satis aliquando tractauimus.



CAPUT uII.

7. Peccat in Deum, qui in se corrumpit templum eius. Quomodo ergo duo sunt precepta, sic et duo genera peccatorum. Aut enim in Deum peccatur, aut in hominem. Peccatur autem in Deum, etiam corrumpendo templum eius in te: etenim Deus redemit te sanguine Filii sui. Quanquam et antequam redimereris, cuius seruus eras, nisi eius qui condidit omnia? Peculiariter quodam modo te habere uoluit redemptum sanguine Filii sui. Et non estis uestri, inquit Apostolus; empti enim estis pretio magno: glorificate et portate Deum in corpore uestro . Ergo ille a quo redemptus es, fecit te domum suam. Numquid tu uis euerti domum tuam? Sic nec Deus suam, hoc est, te ipsum. Si tibi non parcis propter te ipsum, parce tibi propter Deum, qui te fecit templum suum. Templum enim Dei sanctum est, inquit, quod estis uos; et, Qui templum Dei corruperit, corrumpet illum Deus . Que peccata homines quando faciunt, putant se non peccare, quia nulli homini nocent.



CAPUT uIII.


8. Corruptores sui, non innocentes. Innocens quis. Hoc itaque uolo intimare Sanctitati uestre, quantum breue tempus admittit, quid mali faciant, qui se ipsos corrumpunt uoracitate, ebrietate, fornicatione; et reprehendentibus respondent, Feci de ratione mea, de possessione mea: cui quid rapui? cui quid abstuli? contra quem feci? Bene mihi sit uolo, ex eo quod Deus mihi dedit. uidetur iste innocens, quod quasi nulli noceat. Sed quomodo est innocens, qui non parcit sibi? Ille enim innocens est, qui nulli nocet: quia dilectionis proximi regula ab ipso est. Hoc enim dixit Deus, Diliges proximum tuum tanquam te ipsum. Quomodo ergo in te salua est dilectio proximi, quando dilectio tui per intemperantiam uulneratur? Deinde dicit tibi Deus: Cum per ebrietatem corrumpere te uis, non cuiuslibet domum euertis, sed domum meam. Ubi habitabo? In istis ruinis? in istis sordibus? Si hospitem reciperes aliquem seruum meum, reficeres et mundares domum, quo intraret seruus meus: non mundas cor, ubi habitare ego uolo?



CAPUT IX.

9. Modus in rerum concessarum usu difficile tenetur. Usus uxoris immoderatus, nisi liberorum procreandorum causa fiat. Unam ergo rem commemoraui, fratres, ut uideatis quomodo peccent, qui se ipsos corrumpunt, cum sibi innocentes uidentur. Sed quoniam in ipsa fragilitate et mortalitate uite huius difficile est ut homo non excedat modum aliquantum in his rebus, quibus ad necessitatem utitur; adhibendum est illud remedium, Dimitte nobis debita nostra, sicut et nos dimittimus debitoribus nostris: si dicatur, et uere dicatur. Adulterium facere prohiberis, ne noceas proximo. Quomodo enim non uis accedi ad tuam, sic non debes accedere ad alienam uxorem. Si autem tua intemperantius usus fueris, numquid uideris nocere alicui, quia uteris tua? Sed eo ipso concesso immoderatius utendo, corrumpis in te templum Dei. Nemo te accusat extraneus: sed quod responsum dabit conscientia tua Deo dicenti per Apostolum, Ut sciat unusquisque uestrum suum uas possidere in sanctificatione et honore; non in morbo desideriorum, sicuti Gentes que ignorant Deum ? Quis est autem habens uxorem, qui eo modo utatur uxore, ut non excedat legem liberos procreandi? Ad hoc enim data est: conuincunt te tabule que scribuntur in matrimonio. Pactus es quemadmodum duceres: sonat tibi scriptura pactionis, Liberorum procreandorum causa. Non ergo accedas, si potes, nisi liberorum procreandorum causa. Si modum excesseris, contra illas tabulas facies et contra pactum. Nonne manifestum est? Eris mendax, et pacti uiolator: et querit in te Deus integritatem templi sui et non inuenit; non quia tua usus es, sed quia immoderate usus es. Nam et uinum de apotheca tua bibis, et tamen si sic bibis, ut inebrieris, non quia re tua usus es, ideo non peccasti: donum enim Dei conuertisti ad corruptionem tuam.



CAPUT X.

10. Deus ipse offenditur usu rerum concessarum immoderato. Remedium contra peccata  eiusmodi immoderationis. Quid ergo, fratres? Certe manifestum est, et renuntiat omnium conscientia, quia difficile est sic uti rebus concessis, ut non aliquantulum excedatur modus. Quando autem excesseris modum, offendis Deum, cuius templum es. Templum enim Dei sanctum est, quod estis uos. Nemo se fallat: Quisquis templum Dei corruperit, corrumpet illum Deus. Dicta sententia est, teneris reus. Quid dicturus es in orationibus tuis, quando rogabis Deum, quem offendis in templo suo, quem pellis de templo suo? Quomodo mundabis rursus in te domum Dei? quomodo eum reduces ad te? Quomodo, nisi dicendo ex uero corde tuo, et uerbis et factis, Dimitte nobis debita nostra, sicut et nos dimittimus debitoribus nostris? Quis enim te accusabit immoderate utentem tuo cibo, tuo potu, tua coniuge? Nemo accusabit hominum: sed tamen quia Deus arguit, exigens de te integritatem templi sui et incorruptionem habitationis sue, dedit tibi remedium, tanquam dicens: Si excedendo modum offendis me, et ego tenebo te reum, ubi te nullus hominum accusat; dimitte homini quod in te peccauit, ut dimittam tibi quod peccas in me.



CAPUT XI.

11. Contempto illo remedio non remanet spes ulla salutis. Tenete istud fortiter, fratres. Qui enim et ad huiusmodi antidotum renuntiauerit, nulla illi spes salutis omnino remanebit. Qui mihi dixerit, Non remitto [1 1Kb] peccata, que in me forte homines peccant: non est unde illi promittam salutem. Non enim possum ego promittere, quod non promittit Deus. Ero enim non dispensator uerbi Dei, sed dispensator serpentis. Serpens enim promisit bonum peccanti, Deus autem mortem minatus est. Quid enim illi euenit, nisi quod minatus est Deus? Et longe ab eo factum est, quod ille pollicitus est. uultis ergo, fratres, ut dicam uobis: Etsi peccaueritis, etsi non dimiseritis peccata hominibus, prorsus salui eritis, cum uenerit Christus iehsu, omnibus indulgentiam dabit? Non dico, quia non audio [2 1Kb] : non dico quod mihi non dicitur. Promittit quidem Deus indulgentiam peccatori, sed preterita omnia dimittens conuersis, credentibus, baptizatis. Hoc lego, hoc audeo promittere, hoc promitto, et quod promitto promittitur mihi. Et cum legitur, omnes audimus: condiscipuli enim sumus, unus magister est in ista schola.



CAPUT XII.

12. Peccata grauia, que penitentie laborem exigunt uehementiorem. Leuia peccata multitudine opprimunt, nisi a Deo dimittantur. Omnia ergo preterita conuersis dimittuntur: ceterum huius uite sunt quedam grauia et mortifera, que nisi per uehementissimam molestiam humiliationis cordis et contritionis spiritus et tribulationis penitentie non relaxantur. Hec dimittuntur per claues Ecclesie. Si enim tu te ceperis iudicare, si tibi ceperis displicere; Deus ueniet, ut misereatur. Si tu te punire uolueris, parcet ille. Qui autem agit bene penitentiam, suus ipse punitor est. Sit oportet ipse seuerus in se, ut in eum sit misericors Deus: quomodo dicit Dauid, Auerte  faciem tuam a peccatis meis, et omnes iniquitates meas dele. Sed quo merito? Ait in ipso psalmo: Quoniam iniquitatem meam ego agnosco, et peccatum meum ante me est semper . Si ergo tu agnoscis, ille ignoscit. Sunt autem peccata leuia et minuta, que deuitari omnino non possunt, que quidem uidentur minora [1 1Kb] , sed multitudine premunt. Nam et aceruus frumenti minutissimis granis colligitur, et tamen onerantur inde naues: et si amplius onerentur, demerguntur. Unum fulmen deiicit aliquem, et occidit: sed et si pluuia sit nimia, minutissimis guttis tamen multos interficit. Illud uno ictu perimit, illa ex multitudine exstinguit. Magne bestie uno morsu occidunt hominem: minute autem cum fuerint multe congregate, plerumque interimunt, et talem perniciem inferunt, ut penis huiusmodi gens superba Pharaonis iudicari meruerit. Si ergo, quamuis minuta sint ista peccata, tamen quia tam multa sunt, ut congregata aceruum faciant, quo te premant; bonus est Deus, qui etiam ipsa dimittit, sine quibus non potest ista uita duci. Quomodo autem dimittit, si tu non dimittas que in te committuntur?



CAPUT XIII.

13. Sentinare, debita debitoribus nostris dimittendo. Sententia ista sic est in corde hominis, quomodo cadus, unde sentinatur nauis in pelago. Non potest enim nisi aquam admittere per rimas compaginis sue. Paulatim tamen adhibendo tenuem liquorem, facit multam collectionem, ita ut si non exhauriatur, nauem opprimat. Sic et in ista uita habemus quasdam mortalitatis fragilitatisque nostre rimulas, per quas intrat peccatum de fluctibus huius seculi. Arripiamus, tanquam sitellam, istam sententiam [2 1Kb] , ut sentinemus, ne demergamur. Dimittamus debita debitoribus nostris, ut dimittat nobis Deus debita nostra. Per hanc sententiam  exhauris quidquid influxerat. Sed cautus esto: adhuc enim in mari es. Nam cum hoc semel feceris, non sufficit, nisi perueneris traiecto isto mari ad illam patrie soliditatem et firmitatem, ubi nullis fluctibus quatiaris, nec dimittas quod in te non admittitur, nec tibi dimitti uelis quod non admittis.



CAPUT XIu.

14. Odium cito deponendum, ne corrumpat cor. Satis me hoc commendasse arbitror Charitati uestre, et commendo propter fluctus istos, in quibus periclitamur, remedium salutare teneamus. Et uidete etiam quantum peccet, qui nocere studet innocenti; cum ille iam non sit ferendus, qui non dimittit quod ei quisque nocuerit. Attendant ergo fratres nostri, et uideant aduersus quos habebant aliquas amaritudines odiorum. Si non illas dimiserunt, uel per istos dies uideant quid faciant ista de cordibus eorum. Aut certe si se tutos putant, mittant acetum in uasa, in quibus bonum uinum seruare consueuerunt. Non mittunt, et cauti sunt, ne testa uitietur: et odium mittunt in cor suum, non timentes ne quid ibi corruptionis operetur? Seruate ergo, fratres, ut  nulli noceatis, quantum potestis: et si qua uobis immoderatio de usu isto concessarum rerum, uite humane infirmitate subrepserit, quoniam pertinet ad corruptionem templi Dei; tenete atque uersate, ut ea que in uos committuntur, cito dimittatis hominibus, ut Pater uester qui in celis est, dimittat uobis peccata uestra.



SERMO CCLXXIX [* 1Kb]  . De Paulo apostolo [1 1Kb] . Pro solemnitate Conuersionis eiusdem, II.



CAPUT PRIMUM.

1. In Pauli mutatione impletur prophetia Iacob de Beniamin. uerba Apostoli audiuimus, imo per Apostolum uerba Christi loquentis in illo, quem de persecutore predicatorem fecit, percutiens et sanans, occidens et uiuificans; occisus agnus a lupis, et faciens agnos de lupis. Predictum erat in preclara prophetia, cum Iacob sanctus patriarcha benediceret filios suos, presentes tangens, futura prospiciens, predictum erat quod in Paulo contigit. Erat enim Paulus, sicut ipse testatur, de tribu Beniamin . Cum autem Iacob benedicens filios suos uenisset ad Beniamin benedicendum, ait de illo: Beniamin lupus rapax. Quid ergo? Si lupus rapax, semper rapax? Absit. Sed quid? Mane rapiet, ad uesperum diuidet escas . Hoc in apostolo Paulo completum est, quia et de illo predictum erat. Iam, si placet, inspiciamus illum mane rapientem, ad uesperum escas diuidentem. Mane et uesperum posita sunt pro eo ac si diceretur, Prius et postea. Sic ergo accipiamus, Prius rapiet, postea diuidet escas. Attendite raptorem: Saulus, inquit, sicut Actus Apostolorum testantur, acceptis litteris a principibus sacerdotum, ut ubicumque inueniret uie Dei sectatores, attraheret et adduceret, utique puniendos, ibat spirans et anhelans cedes. Hic est ille mane rapiens. Nam et quando lapidatus est Stephanus primus martyr pro nomine Christi, euidentius aderat et Saulus. Et sic aderat lapidantibus, ut non ei sufficeret si tantum suis manibus lapidaret. Ut enim esset in omnium lapidantium manibus, ipse omnium uestimenta seruabat, magis seuiens omnes adiuuando, quam suis manibus lapidando. Audiuimus, Mane rapiet: uideamus, ad uesperum diuidet escas. uoce Christi de celo prostratus est, et accipiens interdictum seuiendi, cecidit in faciem suam; prius prosternendus, deinde erigendus; prius percutiendus, postea sanandus. Non enim in illo Christus postea uiueret, nisi occideretur in eo quod male ante uixisset. Quid ergo prostratus audiuit? Saule, Saule, quid me persequeris? Durum  est tibi aduersus stimulum calcitrare. Et ille, Quis es, Domine? Et uox desuper, Ego sum iehsu Nazarenus, quem tu persequeris. Membris adhuc in terra positis caput in celo clamabat, et non dicebat, Quid persequeris seruos meos; sed, Quid me persequeris? Et ille, Quid me uis facere? Iam parat se ad obediendum, qui prius seuiebat ad persequendum. Iam informatur ex persecutore predicator, ex lupo ouis, ex hoste miles. Audiuit quid facere debeat. Cecus sane factus est: ut interiore luce fulgeret cor eius, exterior ad tempus erepta est; subtracta est persecutori, ut redderetur predicatori. Et eo tamen tempore, quo cetera non uidebat, Iesum uidebat. Ita et in ipsa eius cecitate mysterium informabatur credentium; quoniam qui credit in Christum, ipsum intueri debet, cetera nec nata computare; ut creatura uilescat, et Creator in corde dulcescat.

2. Paulus ad Ananiam, lupus ad ouem captiuus adducitur. uideamus ergo. Adductus est ad Ananiam, et Ananias interpretatur Ouis. Ecce lupus rapax adducitur ad ouem sequendam, non rapiendam. Sed ne repentinum ouis expauesceret lupum, ipse pastor de celo, qui hec omnia faciebat, nuntiauit oui lupum uenturum, sed non seuiturum. Et tamen tam immanis fama lupum illum precesserat, ut non posset ouis audito eius nomine non conturbari. Nam cum Dominus iehsu eidem Ananie nuntiaret Paulum iam uenisse ut crederet, et ad eum Ananiam ire debere, ait Ananias: »Domine, audiui de isto homine, quia multa mala operatus est in sanctos tuos: et nunc litteras accepit a principibus sacerdotum, ut ubicumque inuenerit tui nominis sectatores, pertrahat.« Dominus autem ad illum: »Sine, et ego ei ostendam que illum oporteat pati pro nomine meo« . Mira et magna res geritur. Lupo seuitia interdicitur, lupus ad ouem captiuus adducitur. Tanta autem precesserat fama lupi raptoris, ut eius nomine audito, timeret ouis etiam sub manu pastoris. Confortatur, ne iam putet seuientem, ne timeat tumentem. Ab agno pro ouibus mortuo fit ouis secura de lupo.

3. Christus mitis et humilis, quomodo nec sileat, nec mitescat. Deinde ille, cui precedente Dominico cantauimus, Domine, quis similis tibi? Ne sileas, neque mitescas, Deus ; qui tamen dicit, uenite ad me, et discite a me quoniam mitis sum, et humilis corde : uideamus quemadmodum utrumque exhibet, et in se ostendit sua eloquia consonare. Mitis est et humilis corde, quia sicut ouis ad occisionem ductus est, et sicut agnus coram tondente sine uoce, sic non aperuit os suum . Ligno suspensus pertulit odiorum flammas iniustas, sustinuit ministras pessimi cordis linguas: quibus linguis illi percusserunt immaculatum, crucifixerunt iustum. De quorum linguis dictum erat: Filii hominum, dentes corum arma et sagitte, et lingua eorum machera acuta. Et quid fecit lingua? gladius acutus quid fecit? Occidit. Quid occidit? Occidit uitam mors, ut a uita occideretur mors. Quid ergo, quid fecit lingua  eorum gladius acutus? Audi quid fecit: uide quid sequitur. Exaltare super celos, Deus; et super omnem terram gloria tua . Ecce quid fecit gladius acutus. Exaltatum super celos nouimus Dominum, non uidendo, sed credendo: super omnem terram gloriam eius, legendo, credendo, uidendo. uide ergo mitem et humilem corde, ut ad istam gloriam tropeum mortificate carnis adduceret. uide illum mitem. Pendens dicebat: Pater, ignosce illis, quia nesciunt quid faciunt ; et, Discite a me quia mitis sum, et humilis corde. Discamus a te, quia mitis es et humilis corde. Ubi magis apparere uel potuit, uel debuit dignius, quam in ipsa cruce? Cum in ligno membra penderent, cum clauis confixe manus et pedes essent, cum adhuc illi seuirent linguis, cum se sanguine fuso non satiarent, cum egrotantes medicum non agnoscerent: Pater, inquit, ignosce illis, quia nesciunt quid faciunt. Tanquam diceret, Ego ueni egros curare: quod me non agnoscunt, febris immanitas facit. Mitis ergo et humilis corde dicit, Pater, ignosce illis, quia nesciunt quid faciunt.

4. Erga Paulum exhibet utrumque; et non silet, et non mitescit. Tribulationes temporales future glorie spe parui pendende. Quid ergo, Ne sileas, neque mitescas, Deus? Impleat et hoc. Ecce non siluit: clamauit de celo, Saule, Saule, quid me persequeris? Fecit, Non sileas: exhibeat, Et non mitescas. Primo quia non pepercit errori eius, quia non pepercit seuitie, quia anhelantem cedes uoce prostrauit, seuienti lumen eripuit, captiuum ad Ananiam, quem persequens querebat, adduxit. Ecce non mitis, ecce seuiens, non in hominem, sed in errorem. Parum est hoc: adhuc non sileat, neque mitescat. Ananie timenti et trementi audito illius lupi famosi nomine, Ego, inquit, ostendam illi. Ego illi ostendam. uide minantem, uide adhuc seuientem: Ego illi ostendam. Ne sileas, neque mitescas, Deus. Ostende persecutori, non solum bonitatem, uerum etiam seueritatem tuam. Ostende, patiatur quod fecit, discat et pati quod faciebat, sentiat et ipse quod aliis inferebat. Ego, inquit, illi ostendam que illum oporteat pati. Sed tanquam seuiens dicit, et implet quod dictum est, Ne sileas, neque mitescas, Deus. Non inde recedat, Discite a me quoniam mitis sum, et humilis corde. Ego illi ostendam que illum oporteat pati pro nomine meo. Ostendisti terrorem; subueni, ne patiatur et pereat quem fecisti, quem inuenisti. Minax est, non silet, non mitescit, minatur. Ego illi ostendam que illum oporteat pati pro nomine meo. Ubi terror, ibi salus. Qui faciebat contra nomen, patiatur pro nomine. O seuitia misericors! uides illum preparare ferrum: secturus est, non perempturus; curaturus, non occisurus. Christus dicebat, Ego illi ostendam que illum oporteat pati pro nomine meo. Sed quo fine? Ipsum qui patiebatur audi. Non sunt condigne passiones huius temporis. Ipse dicit qui patiebatur, et sciebat pro quo nomine patiebatur, et quo fructu patiebatur. Non sunt condigne passiones huius temporis ad futuram gloriam, que reuelabitur in nobis . Seuiat mundus, fremat mundus,  increpet linguis, coruscet armis, quidquid potest faciat: quid faciet ad id quod accepturi sumus? Appendo quod patior, contra id quod spero. Hoc sentio, illud credo. Et tamen plus ualet quod credo, quam quod sentio. Quidquid est quod seuit [1 1Kb] pro nomine Christi, si potest uiui [2 1Kb] , tolerabile est: si non potest uiui, migrare hinc facit. Non exstinguit, sed accelerat. Quid accelerat? Ipsum premium, ipsam dulcedinem; que cum uenerit, sine fine erit. Opus cum fine, merces sine fine.

5. Saulus unde appellatus. Paulus, modicus et humilis. Iste ergo, fratres, iste uas electionis, primo Saulus a Saüle. Recordamini enim qui nostis Litteras Dei, quis erat Saül. Rex pessimus, persecutor sancti serui Dei Dauid: et ipse, si meministis, de tribu Beniamin. Inde iste Saulus, ducto secum tramite seuiendi, sed in seuitia non permansurus. Postea, si Saulus a Saüle, Paulus unde? Saulus a rege seuo, cum superbus, cum seuiens, cum cedes anhelans: Paulus autem unde? Paulus, quia modicus. Paulus humilitatis nomen est. Paulus, posteaquam adductus est ad Magistrum, qui ait, Discite a me quoniam mitis sum, et humilis corde. Inde Paulus. Usum latine locutionis aduertite: quia paulum, modicum dicitur. Paulo post uidebo te, paulum hic exspecta; id est, Post modicum uidebo te, modicum hic exspecta. Audi ergo Paulum: Ego sum, inquit, minimus Apostolorum . Prorsus ego sum minimus Apostolorum: et alio loco, Ego sum nouissimus Apostolorum .

6. Humiles Deus exaltat. Et minimus, et nouissimus, tanquam fimbria de uestimento Domini. Quid tam exiguum, quid tam nouissimum, quam fimbria? Hac tamen tacta, mulier a fluxu sanguinis sanata est . In modico isto magnus erat, in minimo grandis habitabat; et tanto minus a se magnum excludebat, quanto magis minor erat. Quid miramur magnum habitare in angusto? Magis in minimis habitat. Audi illum dicentem, Super quem requiescet spiritus meus? Super humilem, et quietum, et trementem uerba mea . Ideo altus habitat in humili, ut humilem exaltet. Excelsus enim est Dominus, et humilia respicit; excelsa autem a longe cognoscit . Humilia te, et propinquabit tibi: extolle te, et recedet a te.

7. De Christo crucifixo non erubescendum. Minimus ergo iste quid dicit? Quod audiuimus hodie: Corde creditur ad iustitiam, ore autem confessio fit ad salutem . Multi credunt corde, et erubescunt confiteri ore. Sciatis, fratres, prope iam neminem esse Paganorum, qui non apud se ipsum miretur, et sentiat impleri prophetias de Christo exaltato super celos; quia uident super omnem terram gloriam eius. Sed cum se inuicem timent, sibimet inuicem erubescunt, faciunt a se longe salutem: quia ore confessio fit ad salutem. Quid prodest corde credidisse  ad iustitiam, si os dubitat proferre quod corde conceptum est? Intus fidem Deus uidet: sed parum est. Ne confitearis humilem, times superbos; et ei preponis superbos, qui pro te displicuit superbis. Humilem times confiteri Filium Dei. Magnum uerbum Dei, uirtutem Dei, sapientiam Dei non erubescis confiteri: natum, crucifixum, mortuum erubescis confiteri. Altus, excelsus et equalis Patri, per quem facta sunt omnia, per quem factus es et tu, factus est quod tu; factus est propter te homo, propter te natus, propter te mortuus. Aegrote, quomodo sanaberis, qui de medicamento tuo erubescis? Elige tempus. Nunc est tempus: postea contemptus ille ueniet admirandus, iudicatus ille ueniet iudicaturus, occisus ille ueniet excitaturus, exhonoratus ille ueniet honoraturus. Modo, et postea: modo in fide res est, postea in manifestatione erit. Elige hoc tempore quam partem teneas in futuro. De Christi nomine erubescis? Ex eo quod erubescis modo hominibus, habes erubescere, cum uenerit in gloria sua redditurus quod promisit bonis, quod minatus est malis. Ubi eris tu? Quid facies, si te attendat ille excelsus, et dicat tibi, Erubuisti de humilitate mea, non eris in claritate mea? Discedat ergo mala uerecundia; accedat salubris impudentia, si impudentia dicenda est: sed tamen, fratres, extorsi mihi ut hoc dicerem, nec prorsus timerem.

8. De Christi morte cur non erubescendum. Christus suscepit duo mala nostra, ut daret duo bona sua. Nolo enim erubescamus de Christi nomine. Insultetur nobis quod credimus in crucifixum, in occisum. Plane in occisum; sed de quo nisi sanguis manaret, chirographum peccatorum nostrorum adhuc maneret. Prorsus in occisum credidi: sed hoc in illo occisum est quod sumpsit de me, non unde fecit me. Prorsus in occisum credo, sed in quem occisum? Qui uenit aliquis, et accepit aliquid. Quis uenit? Qui cum in forma Dei esset, non rapinam arbitratus est esse equalis Deo. Ecce quis uenit: quid accepit? Sed semetipsum exinaniuit, formam serui accipiens, in similitudinem hominum factus . Ille factor factus, ille creator creatus. Sed in quo factus et creatus? In forma serui, accipiendo formam serui, non amittendo formam Dei. In hac ergo forma serui, in eo quod a nobis pro nobis accepit, et natus est, et passus est, et resurrexit, et ascendit in celum. Quatuor res dixi. Natus est, mortuus est, resurrexit, et ascendit in celum. Duo prima, duo nouissima: duo prima, natus est, mortuus est; duo nouissima, resurrexit, ascendit in celum. In duobus primis conditionem tuam tibi ostendit: in duobus nouissimis mercedis exemplum prebuit. Nasci et mori noueras: plena est his duobus regio mortalium. Quid hic abundat in omni carne, nisi nasci et mori? Hoc homo cum pecore habet: hanc ergo uitam cum pecoribus communem ducimus. Nati sumus, morituri sumus. Istud nondum noueras, resurgere, et in celum ascendere. Duo noueras, duo non noueras: suscepit quod noueras, ostendit quod non noueras: patere  quod suscepit, spera quod ostendit.

9. Mors non timenda temporalis, sed eterna. Quid enim, si nolis mori, non es moriturus? Quid times, quod uitare non potes? Times, quod et si nolis, erit; et non times, quod etsi nolis, non erit. Quid est quod dixi? Omnibus hominibus natis constituit Deus mortem, per quam de isto seculo emigrent. Exceptus eris a morte, si exceptus fueris a genere humano. Quid facis? Numquid tibi modo dicitur, Elige utrum uelis esse homo? Iam homo es, uenisti. Quomodo hinc exeas, cogita: natus es, moriturus es. Fuge, caue, repelle, redime: mortem potes differre. non auferre. ueniet, etsi nolis: ueniet quando nescis. Quid ergo times, quod etsi nolueris, erit? Time potius, quod si nolueris, non erit. Quid est hoc? Impiis, infidelibus, blasphemis, periuris, iniquis, et omnibus malis gehenne ignes ardentis et eternas flammas minatus est Deus. Primo compara hec duo, mortem ad momentum, et penas in eternum. Times mortem ad momentum, ueniet, etsi nolis: time penas in eternum, que non uenient, si nolueris. Multo maius est quod timere debes, et in potestate habes ne ueniat tibi; et maius est, et longe maius, incomparabiliter maius quod timere debes, et in potestate habes ne ueniat tibi. Etenim si bene uixeris, si male uixeris, moriturus es: non effugies ut non moriaris, seu uiuendo bene, seu uiuendo male. At uero si elegeris hic bene uiuere, in eternas penas non mitteris. Quia uero eligere non potes hic, ne moriaris; elige cum uiuis, ne in eternum moriaris. Hec est fides, hoc Christus ostendit moriendo et resurgendo. Moriendo ostendit, quod uelis nolis passurus es: resurgendo ostendit, quod si bene uixeris, accepturus es. Hic corde creditur ad iustitiam, ore confessio fit ad salutem. Sed times confiteri, ne insultent tibi homines, non qui non crediderunt; nam et ipsi intus credunt: sed ne insultent tibi qui confiteri erubescunt. Audi quod sequitur: Dicit enim Scriptura, Omnis qui crediderit in eum, non confundetur . Hec meditare, in his esto: hec est esca non uentris, sed mentis. Ille qui mane rapiebat, ipsas escas ad uesperum diuidebat. Conuersi ad Dominum, etc.



SERMO CCLXXX [* 1Kb]  . In Natali martyrum Perpetue et Felicitatis, I  .



CAPUT PRIMUM.

1. Perpetua et Felicitas  perpetue felicitatis premium insigni martyrio adepte. Hodiernus dies anniuersaria replicatione nobis in memoriam reuocat, et quodam modo representat diem, quo sancte famule Dei Perpetua et Felicitas coronis martyrii decorate, perpetua felicitate floruerunt, tenentes nomen Christi in prelio, et simul inuenientes etiam suum nomen in premio. Exhortationes earum in diuinis reuelationibus, triumphosque passionum, cum legerentur, audiuimus; eaque omnia uerborum digesta et illustrata luminibus, aure percepimus, mente spectauimus, religione honorauimus, caritate laudauimus. Debetur tamen etiam a nobis tam deuote celebritati sermo solemnis, quem si meritis earum imparem profero, impigrum tamen affectum gaudio tante festiuitatis exhibeo. Quid enim gloriosius his feminis, quas uiri mirantur facilius, quam imitantur? Sed hoc illius potissimum laus est, in quem credentes, et in cuius nomine fideli studio concurrentes, secundum interiorem hominem, nec masculus, nec femina inueniuntur; ut etiam in his que sunt femine corpore, uirtus mentis sexum carnis abscondat, et in membris pigeat cogitare, quod in factis non potuit apparere. Calcatus est ergo draco pede casto et uictore uestigio, cum erecte demonstrarentur scale, per quas beata Perpetua iret ad Deum. Ita caput serpentis antiqui, quod fuit precipitium femine cadenti, gradus factum est ascendenti.



CAPUT II.

2. Gloria martyrum. Quid hoc spectaculo suauius? quid hoc certamine fortius? quid hac uictoria gloriosius? Tunc cum bestiis sancta obiicerentur corpora, toto amphitheatro fremebant gentes, et populi meditabantur inania. Sed qui habitat in celis, irridebat eos, et Dominus subsannabat eos . Nunc autem posteri illorum, quorum uoces in carnem martyrum impie seuiebant, merita martyrum piis uocibus laudant. Neque tunc tanto concursu hominum ad eos occidendos cauea crudelitatis impleta est, quanto nunc ad eos honorandos ecclesia pietatis impletur. Omni anno spectat cum religione caritas, quod uno die cum sacrilegio commisit impietas. Spectauerunt et illi, sed longe uoluntate dissimili. Illi clamando faciebant, quod mordendo bestie non implebant. Nos autem et quod fecerunt impii, miseramur, et quod pii passi sunt, ueneramur. Illi uiderunt oculis carnis, quod cordis immanitati refunderent: nos aspicimus oculis cordis, quod illis ereptum est, ne uiderent. Illi mortua letati sunt corpora martyrum, nos mentes mortuas dolemus illorum. Illi sine lumine fidei martyres putauerunt exstinctos, nos fidelissimo intuitu cernimus coronatos. Denique illorum insultatio facta est nostra exsultatio. Et hec quidem religiosa et sempiterna: illa uero tunc impia, nunc plane iam nulla.



CAPUT III.

3. Martyrum cur maxima premia. uite huius laboriose amor. Premia martyrum, karissimi, maxima credimus, et rectissime credimus. Sed si certamina diligenter intueamur, nequaquam illa tam magna esse mirabimur. Nam uite huius quamuis laboriose ac temporalis, tamen tanta dulcedo  est, ut cum homines non possint efficere ne moriantur, tamen multis et magnis conatibus agant ne cito moriantur. Pro morte auferenda nichil fieri potest, et pro ea differenda fit quidquid potest. Certe omni anime laborare molestum est: et tamen etiam ab his, a quibus nichil seu boni, seu mali, post hanc uitam speratur, omnibus laboribus agitur, ne labor omnis morte finiatur. Quid illi, qui uel errore post mortem futuras falsas et carnales delicias suspicantur, uel recta fide quietem quamdam ineffabiliter tranquillissimam et beatissimam sperant, nonne etiam ipsi satagunt, et magnis curis agunt ne cito moriantur? Quid sibi enim aliud uolunt pro uictu necessario tot labores, tanta seruitus, siue medicine, siue aliorum obsequiorum, quam uel exigunt egroti, uel exhibetur egrotis, nisi ne ad terminum mortis cito ueniatur? Quanti itaque comparanda est in futura uita nulla mortis illatio, cuius tam pretiosa est in hac uita sola dilatio? Tanta quippe est etiam huius erumnose uite nescio que suauitas, tantusque in natura utcumque uiuentium horror mortis, ut nec illi mori uelint, qui per mortem ad uitam transeunt, in qua mori non possint.



CAPUT Iu.

4. Martyres et mortem et dolores pro Christo contempserunt. Hanc igitur uiuendi tantam iucunditatem metumque moriendi caritate sincera, spe certa, fide non ficta martyres Christi precipua uirtute contemnunt. In his promittentem minantemque mundum post tergum relinquentes, in anteriora se extendunt. Hec uarie sibilantis calcantes caput serpentis ascendunt. Omnium quippe uictor est cupiditatum, qui tanquam tyrannum subiugat amorem uite huius, cuius satellites sunt omnes cupiditates. Nec est omnino quo in hac uita uinculo teneatur, quisquis uite ipsius amore non tenetur. Timori autem mortis et corporales dolores solent utcumque conferri. Nam aliquando ille, aliquando iste uincit in homine. Mentitur tortus, ne moriatur; mentitur et moriturus, ne torqueatur. uerum dicit, non ferendo tormenta, ne pro se mentiendo torqueatur. Sed superet horum quilibet in mentibus quibuslibet. Martyres Christi pro nomine et iustitia Christi utrumque uicerunt: nec mori, nec dolere timuerunt. uicit in eis qui uixit in eis; ut qui non sibi, sed illi uixerunt, nec mortui morerentur. Ipse eis exhibebat spirituales delicias, ne sentirent corporales molestias; quantum non defectioni, sed exercitationi sufficeret. Nam ubi erat illa femina, quando ad asperrimam uaccam se pugnare non sensit, et quando futurum esset quod iam fuerat, inquisiuit? Ubi erat? Quid uidens, ista non uiderat? Quo fruens, ista non senserat? Quo amore alienata, quo spectaculo auocata, quo poculo inebriata? Et adhuc herebat nexibus carnis, adhuc moribunda membra gestabat, adhuc corruptibili corpore grauabatur. Quid, cum resolute his uinculis anime martyrum post labores periculosi certaminis, triumphis angelicis excepte atque refecte sunt, ubi non eis dicitur, Implete quod iussi; sed, Accipite quod promisi? Qua nunc iucunditate spiritualiter epulantur?  Quam securi in Domino, et quam sublimi honore gloriantur, quis terreno docere possit exemplo?



CAPUT u.

5. Felicitas martyrum alia ante, alia post resurrectionem. Et hec quidem uita, quam nunc beati martyres habent, quamuis iam nullis possit seculi huius felicitatibus uel suauitatibus comparari, parua particula promissionis agitur, imo solatium dilationis. ueniet autem retributionis dies, ubi corporibus redditis, totus homo recipiat quod meretur. Ubi et illius diuitis membra que quondam temporali purpura decorabantur, eterno igne torreantur, et caro pauperis ulcerosi mutata inter Angelos fulgeat: quamuis etiam nunc ille guttam ex digito pauperis apud inferos sitiat, et ille in sinu iusti deliciose requiescat . Sicut enim plurimum distat inter letitias miseriasue somniantium et uigilantium; ita multum interest inter tormenta uel gaudia mortuorum et resurgentium: non quod spiritus defunctorum sicut dormientium necesse sit falli; sed quod alia est animarum sine ullis corporibus requies, alia cum corporibus celestibus claritas et felicitas Angelorum, quibus equabitur resurgentium multitudo fidelium: in qua gloriosissimi martyres precipua sui honoris luce fulgebunt, ipsaque corpora in quibus indigna tormenta perpessi sunt, eis digna in ornamenta uertentur.



CAPUT uI.

6. Solemnitates martyrum, quo animo celebrande. Martyres miserantur nos, ac precantur pro nobis. Unde solemnitates eorum, sicut facimus, deuotissime celebremus, sobria hilaritate, casta congregatione, fideli cogitatione, fidenti predicatione. Non parua pars imitationis est, meliorum congaudere uirtutibus. Illi magni, nos parui: sed benedixit Dominus pusillos cum magnis . Precesserunt, preeminuerunt. Si eos sequi non ualemus actu, sequamur affectu: si non gloria, certe letitia: si non meritis, uotis: si non passione, compassione: si non excellentia, connexione. Non nobis parum uideatur quod eius corporis membra sumus, cuius et illi, quibus equiparari non possumus. Quia si unum membrum patitur, compatiuntur omnia membra: ita cum glorificatur unum membrum, congaudent omnia membra . Gloria capiti, unde consulitur et superioribus manibus, et infimis pedibus. Sicut ille unus animam suam pro nobis posuit: ita et imitati sunt martyres, et animas suas pro fratribus posuerunt, atque ut ista populorum tanquam germinum copiosissima fertilitas surgeret, terram suo sanguine irrigauerunt. Fructus laboris ergo illorum etiam nos sumus. Miramur eos, miserantur nos. Gratulamur eis, precantur pro nobis. Illi corpora sua tanquam uestimenta strauerunt, cum pullus Dominum portans in Ierusalem duceretur: nos saltem uelut ramos de arboribus cedentes, de Scripturis sanctis hymnos laudesque decerpimus, quas in commune gaudium proferamus . Omnes tamen eidem Domino paremus, eumdem magistrum sequimur, eumdem principem comitamur, eidem capiti subiungimur, ad eamdem Ierusalem tendimus, eamdem sectamur  caritatem, eamdemque amplectimur unitatem.



SERMO CCLXXXI [* 1Kb]  . In Natali martyrum Perpetue et Felicitatis, II.



CAPUT PRIMUM.

1. In Perpetua et Felicitate Christus inuictus. Refulget et preeminet inter comites martyres et meritum et nomen Perpetue et Felicitatis, sanctarum Dei famularum. Nam ibi est corona gloriosior, ubi sexus infirmior. Quia profecto uirilis animus in feminas maius aliquid fecit, quando sub tanto pondere fragilitas feminea non defecit. Bene inheserant uni uiro, cui uirgo casta unica exhibetur Ecclesia . Bene, inquam, inheserant illi uiro, a quo uirtutem traxerant, qua resisterent diabolo: ut femine prosternerent inimicum, qui per feminam prostrauerat uirum. Ille in eis apparuit inuictus, qui pro eis factus est infirmus. Ille eas ut meteret, fortitudine impleuit; qui eas seminaret, semetipsum exinaniuit. Ille eas ad hos honores laudesque perduxit, qui pro eis opprobria et crimina audiuit. Ille fecit feminas uiriliter et fideliter mori, qui pro eis dignatus est de femina misericorditer nasci.



CAPUT II.

2. Perpetue uictoria de diabolo. Delectat autem piam mentem tale spectaculum contueri, quale sibi beata Perpetua de se ipsa reuelatum esse narrauit, uirum se factam certasse cum diabolo. Illo quippe certamine in uirum perfectum etiam ipsa currebat, in mensuram etatis plenitudinis Christi . Merito ille uetus ac ueterator inimicus, ne ullas preteriret insidias, qui per feminam deceperat uirum, quia uiriliter secum agentem feminam sensit, per uirum eam superare tentauit. Nec maritum supposuit, ne illa que iam superna cogitatione habitabat in celis, suspicionem desiderii carnis erubescendo permaneret fortior; sed patrem uerbis deceptionis instruxit, ut religiosus animus, qui non molliretur uoluptatis instinctu, pietatis impetu frangeretur. Ubi sancta Perpetua tanta patri moderatione respondit, ut nec preceptum uiolaret, quo debetur honor parentibus, nec dolis cederet, quibus altior  agebat inimicus. Qui undique superatus, eumdem patrem eius uirga percuti fecit; ut cuius uerba contempserat, saltem uerbera condoleret. Ibi uero doluit illa senis parentis iniuriam; et cui non prebuit assensum, seruauit affectum. Oderat quippe in illo stultitiam, non naturam; et eius infidelitatem, non originem suam. Maiore igitur gloria tam dilectum patrem male suadentem fortiter repulit, quem uapulantem uidere sine merore non potuit. Proinde et dolor ille nichil retraxit robori fortitudinis, et aliquid addidit laudibus passionis. Diligentibus enim Deum omnia cooperantur in bonum .



CAPUT III.

3. Felicitatis partus et martyrium. Felicitas uero etiam in carcere pregnans fuit. In parturiendo femineam conditionem feminea uoce testata est. Non aberat Eue pena, sed aderat Marie gratia.  Exigebatur quod mulier debebat: opitulabatur quem uirgo pepererat. Denique editus est partus, immaturo mense maturus. Actum est enim diuinitus, ut non suo tempore onus uteri poneretur, ne suo tempore honor martyrii differretur. Actum est, inquam, diuinitus, ut indebito die fetus ederetur, dum tamen tanto comitatui debita Felicitas redderetur: ne si defuisset, non solum socia martyribus, uerum etiam ipsorum martyrum premium defuisse uideretur. Hoc enim erat nomen ambarum, quod munus est omnium. Nam cur omnia martyres perferunt, nisi ut perpetua felicitate glorientur? Hoc ergo ille uocabantur, ad quod cuncti uocantur. Et ideo cum esset in illo certamine plurimus comitatus, harum duarum nominibus omnium est significata perennitas, omnium signata solemnitas.



SERMO CCLXXXII [* 1Kb]  . In Natali martyrum Perpetue et Felicitatis, III.



CAPUT PRIMUM.

1. De nominibus martyrum Perpetue et Felicitatis. Duarum sanctarum martyrum festum diem hodie celebramus, que non solum eminuerunt excellentibus in passione uirtutibus, uerum etiam pro tanto labore pietatis mercedem suam ceterorumque sociorum propriis uocabulis signauerunt. Perpetua quippe et Felicitas nomina duarum, sed merces est omnium. Neque enim omnes martyres in certamine passionis atque confessionis ad tempus fortiter laborarent, nisi ut perpetua felicitate gauderent. Diuina ergo prouidentia gubernante iste non solum martyres, uerum etiam coniunctissime comites, sicut factum est, esse debuerunt, ut unum sue glorie diem signarent, communemque solemnitatem celebrandam posteris propagarent. Sicut enim exemplo gloriosissimi certaminis ut imitemur hortantur; ita suis nominibus munus inseparabile nos accepturos esse testantur. Ambe inuicem teneant, inuicem nectant. Alteram sine altera non speramus. Nam nec prodest perpetua, si felicitas non sit; et felicitas deserit, si perpetua non sit. Hec de uocabulis Martyrum, quibus consecratus est dies, pro tempore pauca suffecerint.



CAPUT II.

2. Femine de hoste uictrices. Quod autem attinet ad istas quarum sunt ista uocabula, sicut audiuimus, cum earum passio legeretur, sicut memorie traditum nouimus, iste tantarum uirtutum atque meritorum, non solum femine, uerum etiam mulieres fuerunt. Quarum altera et mater, ut ad infirmitatem sexus impatientior adderetur affectus, ut in omnibus eas hostis attentans, tanquam non ualentes dura et crudelia persecutionis onera sustinere, cessuras sibi continuo, et suas crederet mox futuras. Sed ille interioris hominis cautissimo et fortissimo robore omnes eius obtuderunt insidias, impetusque fregerunt.



CAPUT III.

3. Cur martyrum comitum nomina  non pariter celebrantur. In hoc insignis glorie comitatu etiam uiri martyres fuerunt, eodem ipso die etiam uiri fortissimi passione uicerunt; nec tamen eumdem diem suis nominibus commendauerunt. Quod non ideo factum est, quia femine uiris morum dignitate prelate sint: sed quia et muliebris infirmitas inimicum antiquum miraculo maiore deuicit, et uirilis uirtus propter perpetuam felicitatem certauit.



SERMO CCLXXXIII [* 1Kb]  . In Natali martyrum Massilitanorum  .



CAPUT PRIMUM.

1. Gratia Dei predicanda in festis martyrum. uoluptas et dolor, duo incitamenta ad peccandum. Fortitudinem sanctorum martyrum sic in eorum passione miremur, ut gratiam Domini predicemus. Neque enim et illi in se ipsis laudari uoluerunt, sed in illo cui dicitur, In Domino laudabitur anima mea. Hoc qui intelligunt, non superbiunt: cum tremore petunt, cum gaudio accipiunt: perseuerant, iam non amittunt. Quia enim non superbiunt, mites sunt. Et ideo cum dixisset, In Domino laudabitur anima mea; addidit, Audiant mites, et iucundentur . Quid caro infirma, quid uermis et putredo esset, nisi quod cantauimus uerum esset, Deo subiicietur anima mea, quoniam ab ipso est patientia mea ? Etenim ut mala omnia pro fide martyres tolerarent, uirtus eorum patientia nominatur. Duo sunt enim que in peccata homines aut illiciunt, aut impellunt; uoluptas, aut dolor: uoluptas illicit, dolor impellit. Contra uoluptates, necessaria est continentia; contra dolores, patientia. Hoc enim modo suggeritur humane menti, ut peccet: aliquando dicitur, Fac, et hoc habebis; aliquando autem, Fac, ne hoc patiaris. uoluptatem precedit promissio, dolorem comminatio. Ut ergo habeant homines uoluptatem, uel non patiantur dolorem, peccant. Ideo Deus contra ista duo, quorum est unum in blanda promissione, alterum in terribili comminatione, et promittere dignatus est, et terrere; promittere regnum celorum, terrere de suppliciis inferorum.



CAPUT II.

Dulcis est uoluptas, sed dulcior Deus. Malus est dolor temporalis, sed peior est ignis eternus. Habes quod ames pro mundi amoribus, imo pro immundis amoribus. Habes quod timeas, pro mundi terroribus.

2. Patientia et continentia, dona Dei sunt. Cognitio gratie Dei et gratitudo. Sed parum est moneri, nisi impetres adiuuari. Presens ergo psalmus quem cantauimus, docuit nos, a Deo utique esse patientiam nostram contra dolores. Unde inuenimus ab ipso esse et continentiam nostram, que necessaria est contra  uoluptates? Habes euidentissimum testimonium: Et cum scirem, inquit, quia nemo potest esse continens, nisi Deus det; et hoc ipsum erat sapientie, scire cuius esset hoc donum . Ergo si habes aliquid a Deo, et nescis a quo habeas, non eris muneratus, quia remanes ingratus. Si nescis a quo habeas, non agis gratias: non agendo gratias, et quod habes perdis. Qui enim habet, dabitur ei. Quid est, plene habere? Scire unde habeas. Qui autem non habet, id est, nescit unde habeat, et quod habet auferetur ab eo . Denique sicut idem ait, Hoc ipsum erat sapientie, scire cuius esset hoc donum. Sic et apostolus Paulus ait, cum commendaret nobis gratiam Dei in Spiritu sancto.



CAPUT III.

3. Nos autem non spiritum huius mundi accepimus, sed Spiritum qui ex Deo est. Et quasi diceretur illi, Unde discernis? secutus adiunxit, Ut sciamus que a Deo donata sunt nobis . Ergo Spiritus Dei, Spiritus est caritatis: spiritus huius mundi, spiritus est elationis. Qui habent spiritum huius mundi, superbi sunt, ingrati sunt Deo. Multi [1 1Kb] dona eius habent, sed non colunt eum a quo habent: ideo sunt infelices. Aliquando unus habet dona maiora, alter habet minora: uerbi gratia, intelligentiam, memoriam. Dona Dei sunt. Inuenis aliquando hominem acutissimum, memorem ad incredibilem admirationem; inuenis alium paruo intellectu, memoria non tenaci, sed utroque paruo preditum: illum autem superbum, istum humilem; istum de paruis Deo gratias agentem, illum maiora sibi tribuentem.



CAPUT Iu.

Melior est incomparabiliter Deo gratias agens de paruo, quam se extollens de magno. Illum enim qui de paruo gratias agit, ad magnum Deus admittit: qui autem de magnis gratias non agit, et quod habet amittit. Qui enim habet, dabitur ei; qui autem non habet, et quod habet auferetur ab eo. Quomodo non habet, si habet? Non habens habet, qui nescit unde habeat. Tollitur enim a Deo res sua, et remanet illi iniquitas sua. Ergo nemo est continens, nisi Deus det. Habes munus contra uoluptates: Quoniam hoc ipsum, inquit, erat sapientie, scire cuius esset hoc donum: nemo est continens, nisi Deus det. Habes munus contra dolores: Quoniam ab ipso est, inquit, patientia mea. Ergo sperate in eum, omne concilium plebis. In eum sperate, nolite uestris uiribus fidere. Illi confitemini mala uestra, ab illo sperate bona uestra. Sine illius adiutorio nichil eritis, quantumcumque superbi fueritis. Ergo ut humiles esse ualeatis, effundite coram illo corda uestra. Et ne in uobis male remaneatis, dicite quod sequitur, Deus adiutor noster est .



CAPUT u.

4. uera et falsa patientia. Contra Donatistas. Hunc adiutorem, ut uinceret, beatus Martyr habuit, quem miramur, cuius solemnitatem hodie celebramus. Sine illo non uinceret. Et si dolores uinceret, diabolum non uinceret. Aliquando enim uicti a diabolo, uincunt dolores; non habentes patientiam, sed duritiam. Ille ergo adiutor adfuit, ut donaret ei ueram fidem, faceret ei bonam causam, et pro bona causa  donaret patientiam. Tunc enim est patientia, quando precedit bona causa. Non enim et ipsam fidem alius quam Deus donat. Breuiter utrumque commendauit Apostolus, et causam pro qua patiamur, et patientiam qua mala perferamus, a Deo nobis esse. Exhortans enim martyres ait: Quia uobis donatum est pro Christo. Ecce causa bona, quia pro Christo: non pro sacrilegio contra Christum, pro heresi et schismate contra Christum. Christus enim ait: Qui mecum non colligit, spargit . Ergo, uobis, inquit, donatum est pro Christo, non solum ut credatis in eum, sed etiam ut patiamini pro eo . Hec est uera patientia. Hanc ergo patientiam diligamus, hanc teneamus: et si nondum habemus, petamus; et recte cantamus, Deo subiicietur anima mea, quoniam ab ipso est patientia mea.



SERMO CCLXXXIu [* 1Kb]  . In Natali martyrum Mariani et Iacobi  .

1. Martyrum patientia, donum Dei. Hodierno die reddendi nostri debiti, propitio Deo, tempus illuxit. Cum ergo deuoti sint debitores, quare tumultuantur exactores? Si omnium mentes quietas habeamus, ad omnes potest peruenire quod reddimus. De passione et gloria sanctorum martyrum sermo debetur. Quoniam ergo illi gloriosissime passi sunt, patientiam nobis indicunt. Pertulerunt ergo illi turbas seuientes, nos habeamus populos acquiescentes, quia uidimus credentes. Laudanda est martyrum constantia, sed ei laudande que sufficit eloquentia? Quando impleo loquendo, quod uestris cordibus factum est iam credendo? Unde autem tantum donum patientie? Unde, nisi unde omne datum optimum? Unde datum optimum, nisi unde donum perfectum? Sic enim et ibi scriptum est, »Patientia autem opus perfectum habet. Omne,« inquit, »datum optimum et omne donum perfectum est descendens a Patre luminum, apud quem non est transmutatio, nec momenti obumbratio« . Adhumanas mentes mutabiles de fonte immutabili descendit patientia, que et ipsas faciat immutabiles. Unde homini placere Deo, nisi a Deo? Unde homini bona uita, nisi a fonte uite? Unde homini illuminatio, nisi ab eterno lumine? Quoniam apud te est, inquit, fons uite. Apud te est, inquit: poteram dicere, A me; sed si dixero, A me, recedo a te. Apud te ergo fons uite. In lumine tuo; non in nostro: In lumine tuo uidebimus lumen . Ergo, Accedite ad eum, et illuminamini . Fons est uite; accede, bibe, et uiue: lumen est; accede, cape, et uide. Si non influat ille, siccus eris.

2. Martyres blanditiis carnalium parentum tentati. Mariani mater Maria in filii sui passione exsultat. Hinc ergo martyres nostri, hinc biberunt: hinc ebriati non agnouerunt suos. Quam multos enim martyres sanctos  putamus propinquante passione, blanditiis suorum fuisse tentatos, conantium eos ad huius uite temporalem et uanam et fugitiuam dulcedinem reuocare? Sed illi qui de fonte, qui est apud Deum, sitientes biberant, et inebriati erant, Christum confitendo ructuabant; suos carnales et uino erroris ebrios, male amantes, et suadendo a uita reuocantes non attendebant, non agnoscebant. Non ex illis erat Mariani mater, non ex illis male suadentibus, carnaliter blandientibus, amando decipientibus: non erat ex illis sancti Mariani mater. Nomen non inane portabat, non frustra Maria uocabatur  : mulier quidem illa, non uirgo, non intacta de Spiritu sancto, sed tamen pudica de marito, tale pignus pepererat, quod ad gloriosissimam passionem suis potius exhortationibus deducebat, quam inde suis malis blanditiis reuocabat. O sancta et tu Maria, impar quidem merito, sed par uoto! felix et tu! Peperit illa martyrum Principem, peperisti tu Principis martyrem: peperit illa testium Iudicem, peperisti tu Iudicis testem. Felix partus, felicior affectus. Quando peperisti gemuisti, quando amisisti exsultasti. Quid est hoc, Quando peperisti gemuisti, exsultasti quando amisisti? Non frustra, nisi quia non amisisti. Ubi dolor non erat, fides erat. Carnalem dolorem de corde fides spiritualis excluserat. uidebas te filium non amittere, sed premittere: totum quod gaudebas, sequi uolebas.

3. Fortitudo martyrum non ab ipsis, sed a Deo. Miramur ista, laudamus ista, amamus ista. O beati martyres, unde uobis ista? Scio uobis corda humana: unde uobis ista diuina? Ego dico, A Deo: quis est qui dicat, A uobis? Quis est qui uos male laudando inuideat uobis? Nescio quis dicit a uobis hec esse? Respondete illi, In Domino laudabitur anima mea. Nescio quis dicit a uobis hec esse? Respondete illi, si mites estis, respondete, In Domino laudabitur anima mea. Respondete et hoc in populo Dei, Audiant mites, et iucundentur . Nescio quis dicit a uobis hec esse? Respondete illi, Non potest homo accipere quidquam, nisi datum ei fuerit desuper . Nobis enim et uobis ait Dominus iehsu, Sine me nichil potestis facere . Sine me, inquit, nichil potestis facere: et uobis hoc dictum est; agnoscite uerba pastoris, cauete adulationem deceptoris: superbia ista, impia, iniqua, ingrata, scio quia displicet uobis. Martyres sancti, passi estis pro Christo; sed uobis profuit quod passi estis, non Christo. Quid uobis deesset, nisi uobis donatum esset? Hec repellite ab auribus uestris inimici uenena serpentis. Lingua illa est, que dixit, Eritis sicut dii . Precipitauit hominem arbitrium liberum ingratum, arbitrium liberatum dicat nunc Domino, Patientia Isrel, Domine . Quid, infidelis, superbis? laudas martyrum patientiam, quasi a se ipsis possent esse patientes? Apostolum potius audi  Gentium doctorem, non infidelium deceptorem. Certe in martyribus patientiam pro Christo laudas, et eam ipsis assignas? Audi potius Apostolum martyres alloquentem, et corda humana sedantem. Audi, inquam, dicentem, Quia uobis donatum est pro Christo. Audi pietatem exhortantem, non adulationem fallentem: uobis, inquit, donatum est. Donatum est, audi: uobis donatum est pro Christo, non solum ut credatis in eum, uerum etiam ut patiamini pro eo . uobis donatum est: quid ad hanc sententiam addi potest? uobis donatum est: agnosce donatum, ne perdas usurpatum. uobis, inquit, donatum est pro Christo: quid pro Christo, nisi pati? Sed non suspiceris, audi sequentia: non solum ut credatis in eum; quia et hoc donatum est: sed non hoc solum donatum est; uerum etiam ut patiamini pro eo, et hoc donatum est. Conuertat dorsum martyr ad infidelem et ingratum adulatorem: conuertat faciem ad benignissimum largitorem, et ipsam passionem suam imputet Deo, non tanquam de suo hoc obtulerit Deo; sed potius dicat, In Domino laudabitur anima mea, audiant mites et iucundentur. Et cum ei dixeris, Quid est quod, In Domino laudabitur anima mea? In te ergo laudatur? Ille contra, Nonne Deo subdita erit anima mea? Ab ipso enim patientia mea . Quare ergo mea? Sinum aperui, et libenter accepi; ab ipso mea. Et ab ipso, et mea; et quia ab ipso, ideo tutius mea. Mea est, sed a me mihi non est. Ut habeam donum meum, agnosco datorem Deum. Nam si non agnosco datorem Deum, tollit Deus bonum suum, et remanet malum meum, per arbitrium meum.

4. Ex multitudine cor ad unum gratia Dei conuertitur. Martyres unius delectationis Dei amore in mundi blanditiis et acerbitatibus uictores. Ait fidelis Scriptura: Fecit Deus hominem rectum, et ipsi exquisierunt cogitationes multas . Fecit Deus, inquit, hominem rectum, et ipsi: unde ipsi, nisi per liberum arbitrium? Et ipsi exquisierunt cogitationes multas. Rectum dixerat factum, et tamen non ait, Et ipsi exquisierunt cogitationes prauas, quia dixerat rectum; aut cogitationes iniquas; sed dixit, multas. Ab ista multitudine, corpus quod corrumpitur, aggrauat animam, et deprimit terrena inhabitatio sensum multa cogitantem . Liberet nos Deus ab ista multitudine cogitationum humanarum, et liberet nos ab uno [1 1Kb] , ut simus in illo unum ex multitudine. Conflet nos igne caritatis, ut uno corde sequamur unum, ne in multa decidamus ex uno, et in multis dispergamur relicto uno. De hoc enim uno Apostolus loquebatur, cum diceret, Fratres, ego me ipsum non arbitror apprehendisse: quid? Unum autem: quid unum? Ea que retro sunt oblitus, in ea que ante sunt extentus, sequor . Unum sequor; unum inquit, sequor: sed non me arbitror apprehendisse; quia deprimit corpus, quod corrumpitur, sensum multa cogitantem. Ecce quo ibant martyres; quando feruebant, multum strepitum non curabant, quia unum amabant. Desiderium uidete  martyrum: Unam, inquit, petii a Domino. Unam petii: uale, inquit, facio multitudini seculari. Unam petii: unam utique beatitudinem, unam felicitatem, unam ueram, non multas falsas. Unam, inquit, petii a Domino, hanc requiram. Que est ista una? Ut inhabitem in domo Domini omnes dies uite mee. Utquid hoc? Ut contempler delectationes Domini . Martyres sancti quando illam delectationem cogitabant, tunc illis mala omnia et acerba atque aspera uilescebant. Erat delectatio contra delectationem: erat delectatio contra dolorem. Delectatio illa contra utrumque pugnabat, et contra seuientem mundum, et contra blandientem. Respondebat mundo: Quid blandiris? Dulcius est quod amo, quam id quod polliceris. Audio dicentem mihi Deum, imo Scripturam sanctam: Quam magna multitudo dulcedinis tue, Domine, quam abscondisti timentibus te ? Ecce iterum bona multitudo, quia non dissentiens, sed in uno.

5. Orationibus martyrum se commendat Ecclesia. Martyrum plena uictoria. Tentatio Domini triplex ad illecebras pertinens. Aliud tentationis genus in tormentis. Non ergo mirum est, fratres mei: scitis quo loco martyres recitentur? Non pro illis orat Ecclesia. Nam merito pro aliis defunctis dormientibus orat Ecclesia: pro martyribus non orat, sed eorum potius orationibus se commendat. Certauerunt enim aduersus peccatum usque ad sanguinem. Impleuerunt quod scriptum est, Certa pro ueritate usque ad mortem . Promissa mundi contempserunt: sed parum est; parum est enim lethum contemnere, parum est aspera tolerare: ubi usque ad sanguinem certamen, ibi gloriosissima et plena uictoria. Nam prima Domino nostro principi martyrum tentamenta sunt blandimenta proposita: Dic lapidibus istis ut panes fiant. Tibi dabo omnia regna ista. uideamus si suscipiunt te Angeli; quia scriptum est, Ne forte offendas ad lapidem pedem tuum. Ista leta mundi sunt: in pane, concupiscentia carnis; in promissione regnorum, ambitio seculi; in curiositate tentationis, concupiscentia oculorum: hec omnia de seculo sunt; sed blandiuntur, non seuiunt. Attendite martyrum Ducem exemplorum certamina proponentem, et certantes misericorditer adiuuantem. Quare se permisit tentari, nisi ut doceret resistere tentatori? Promittit mundus carnalem uoluptatem: responde illi, Delectabilior est Deus. Promittit mundus honores et sublimitates seculares: responde illi, Altius est omnibus regnum Dei. Promittit mundus superfluas uel damnabiles curiositates: responde illi, Sola non errat ueritas Dei. Cum ista triplici tentatione Dominus fuisset tentatus, quia in omnibus illecebris mundi huius tria sunt, aut uoluptas, aut curiositas, aut superbia; quid ait Euangelista? Postquam perfecit diabolus omnem tentationem: omnem, sed ad illecebras pertinentem. Restabat alia tentatio in asperis et duris, in seuis, in atrocibus atque immitibus; restabat alia tentatio. Hoc sciens Euangelista, quid peractum esset, quid restaret, ait: Postquam compleuit diabolus omnem tentationem,  recessit ab eo ad tempus . Discessit ab eo, id est, insidians serpens: uenturus est rugiens leo; sed uincet eum, qui conculcabit leonem et draconem . Reuertetur: introibit in Iudam, faciet magistri traditorem. Adducet Iudeos, non iam adulantes, sed seuientes: uasa sua possidens clamabit linguis omnium, Crucifige, crucifige . Ibi Christum uictorem quid miramur? Deus omnipotens erat.

6. Patientie exemplum in Domino et in martyribus conseruis nostris prestitum. Propter nos pati uoluit Christus. Ait apostolus Petrus: Pro uobis passus est, relinquens uobis exemplum, ut sequamini uestigia eius . Pati te docuit, et patiendo te docuit. Parum erat uerbum, nisi adderetur exemplum. Et quomodo docuit, fratres? Pendebat in cruce, Iudei seuiebant: in asperis clauis pendebat, sed lenitatem non amittebat. Illi seuiebant, illi circumlatrabant, illi pendenti insultabant; quasi uno summo medico in medio constituto, phrenetici, circumquaque seuiebant. Pendebat ille, et sanabat. Pater, inquit, ignosce illis, quia nesciunt quid faciunt . Petebat, et tamen pendebat: non descendebat, quia de sanguine suo medicamentum phreneticis faciebat. Denique quia uerba petentis Domini, eiusdemque misericordiam exaudientis, quia Patrem petiit, et cum Patre exaudiuit; quia illa uerba non potuerunt inaniter fundi, post resurrectionem suam sanauit quos pendens insanissimos tolerauit. Ascendit in celum, misit Spiritum sanctum; nec se illis ostendit post resurrectionem, sed solis fidelibus discipulis suis, ne quasi insultare se occidentibus uoluisse uideretur. Plus enim erat, amicos docere humilitatem, quam inimicis exprobrare ueritatem. Resurrexit: plus fecit quam illi exigebant, non credendo, sed insultando et dicendo, Si filius Dei est, descendat de cruce . Et qui de ligno descendere noluit, de sepulcro surrexit. Ascendit in celum, misit inde Spiritum sanctum: impleuit discipulos, correxit timentes, fecit fidentes. Petri trepidatio in fortitudinem predicatoris repente conuersa est. Unde hoc homini? Quere Petrum presumentem, inuenis Petrum negantem: quere Deum adiuuantem, Petrum inuenis predicantem. Ad horam trepidauit infirmitas, ut presumptio uinceretur, non ut pietas deleretur. Implet ille Spiritu suo, et facit predicatorem fortissimum, cui presumenti predixerat, Ter me negabis. Presumpserat enim ille de uiribus suis, non de Dei dono, sed de libero arbitrio. Dixerat enim, Tecum ero usque ad mortem . Dixerat in abundantia sua, Non mouebor in eternum. Sed qui in uoluntate sua prestiterat decori eius uirtutem, auertit faciem suam, et factus est conturbatus . Auertit, inquit, Dominus, faciem suam: ostendit Petro Petrum; sed postea respexit, et Petrum firmauit in petra. Imitemur ergo, fratres mei, quantum possumus, in Domino passionis exemplum. Implere poterimus, si ab illo poscamus  adiumentum, non preueniendo, sicut Petrus presumens; sed sequendo et orando, sicut Petrus proficiens. Quando enim Petrus ter negauit, quid euangelista dicit, attendite: Et respexit eum Dominus, et recordatus est Petrus . Quid est, respexit eum? Non enim Dominus in facie corporali eum tanquam commemorando respexit. Non sic est: Euangelium legite. Dominus in interioribus domus iudicabatur, Petrus in atrio tentabatur. Ergo respexit eum Dominus, non corpore, sed maiestate; non oculorum carnis intuitu, sed misericordia altissima. Ille quia auerterat faciem suam, respexit eum, et factus est liberatus. Ergo presumptor periisset, nisi Redemptor respexisset. Et ecce lacrymis suis ablutus, correptus et ereptus predicat Petrus. Predicat qui negauerat: credunt qui errauerant. ualet in phreneticis medicina illa sanguinis Domini. Bibunt credentes quod fuderunt seuientes. Sed multum est ad me, inquit, imitari Dominum. Ex gratia Domini imitare conseruum, imitare Stephanum, imitare Marianum et Iacobum. Homines erant, conserui erant; sicut tu nati, sed ab illo qui non sic natus est, coronati.



SERMO CCLXXXu [* 1Kb]  . In die Natali martyrum Casti et Aemili  .

1. Martyrum sic celebranda solemnia, ut eos delectet imitari. Sanctorum martyrum non magna solum, sed etiam pia uirtus  admonet nos Charitati uestre loqui, eamque admonere, ita solemnia martyrum celebrare, ut uestigia martyrum sequendo delectet imitari. Non enim et ipsi quod fortes exstiterunt, de suo habuerunt. Non usque ad illos fons ille manauit. Qui dedit ipsis, potens est dare et nobis: quoniam unum pretium datum est pro omnibus nobis.

2. Martyrem non facit pena, sed causa. Latronis in cruce fides causam patientis mutauit. Tres cruces. Crux Christi, tribunal iudicis. Illud ergo precipue commonendi estis, quod assidue commoneri, et semper cogitare debetis, quod martyrem Dei non facit pena, sed causa. Iustitia enim nostra, non cruciatibus, delectatur Deus: nec queritur in omnipotentis ueracisque iudicio, quid quisque patiatur, sed quare patiatur. Ut enim cruce dominica nos signemus, non fecit hoc Domini pena, sed causa. Nam si pena hoc fecisset, hoc et latronum similis pena ualuisset. Unus locus erat trium crucifixorum, in medio Dominus, qui inter iniquos deputatus est . Duos latrones hinc atque inde posuerunt: sed causam similem non habuerunt. Lateribus pendentis adiungebantur, sed longe separabantur. Illos facinora sua, illum crucifixerunt nostra. uerumtamen etiam in uno ipsorum satis apparuit, quantum ualeret, non cruciatus pendentis, sed pietas confitentis. Acquisiuit  latro in dolore, quod Petrus perdiderat in timore: scelus admisit, crucem ascendit; causam mutauit, paradisum comparauit. Meruit omnino causam mutare, qui non contempsit in Christo similitudinem pene. Iudei contempserunt miracula facientem, ille credidit in pendentem. Consortem crucis Dominum agnouit, et regno celorum credendo uim fecit. Tunc in Christum latro credidit, quando fides apostolica trepidauit. Merito audire meruit, Hodie mecum eris in paradiso. Hoc quidem sibi ipse non promiserat: magne quidem se misericordie commendabat, sed et sua merita cogitabat. Domine, inquit, memento mei, dum ueneris in regnum tuum. Quousque ueniret Dominus in regnum suum, in penis se futurum sperabat, et saltem in eius aduentu misericordiam in se fieri flagitabat. Proinde se latro, sua merita cogitans, differebat: sed Dominus latroni, quod desperauerat, offerebat; tanquam diceret, Tu petis ut meminerim tui, dum uenero in regnum meum: Amen, Amen dico tibi, hodie mecum eris in paradiso . Agnosce cui te commendas; quem credis uenturum, antequam ueniam, ubique sum. Ideo quamuis in inferna descensurus, habeo te hodie in paradiso; non alteri commendatum, sed mecum. Ad homines enim mortales et ad ipsos mortuos descendit humilitas mea, de paradiso autem nunquam discedit diuinitas mea. Ita facte sunt tres cruces, tres cause. Unus latronum Christo insultabat, mala confessus Christi se misericordie commenalter sua dabat. Crux Christi in medio non fuit supplicium, sed tribunal: de cruce quippe insultantem damnauit, credentem liberauit. Timete insultantes, gaudete credentes: hoc faciet in claritate, quod fecit in humilitate.

3. Munera gratie ex profundo Dei iudicio dantur. Petrus presumptor paulisper deseritur, ut sibi demonstretur. Presumptores odit Deus. Munera diuina de profundo Dei iudicio ueniunt: mirari ea possumus, inuestigare non possumus. Quis enim cognouit sensum Domini? et, Quam inscrutabilia sunt iudicia eius, et inuestigabiles uie eius ! Sequens per omnia uestigia Christi Petrus conturbatur, et negat: respicitur, et plorat; fletus tergit quod timor infecerat. Non fuit illa Petri desertio, sed eruditio. Amare quippe Dominum interrogatus [1 1Kb] in corde suo presumpserat se pro eo etiam moriturum. uiribus suis hoc tribuerat: nisi paulisper a regente desereretur, non sibi demonstraretur. Ausus est dicere, Animam meam pro te ponam. Animam suam pro Christo presumptor se positurum esse iactabat, pro quo nondum posuerat Liberator. Denique cum timore turbatur, sicut Dominus predixerat, ter negat eum, pro quo se promiserat moriturum. Sicut scriptum est, Respexit illum Dominus. At ille amare fleuit . Amara erat recordatio negationis, ut dulcis esset gratia redemptionis. Nisi desertus, non negaret; nisi respectus, non fleret. Odit Deus presumptores de uiribus suis, et tumorem istum  in eis, quos diligit, tanquam medicus secat. Secando quidem infert dolorem: sed firmat postea sanitatem. Itaque resurgens Dominus commendat Petro oues suas, illi negatori; sed negatori, quia presumptori; postea pastori, quia amatori. Nam quare ter interrogat amantem, nisi ut compungat ter negantem? Proinde perfecit postea Petrus gratia Dei, quod primo non potuit fiducia sui. Nam posteaquam illi oues, non Petri, sed suas commendauit, ut non pasceret sibi, sed Domino, annuntiauit ei passionem futuram, quam primo perdiderat; quoniam prepropere festinabat. Cum senior, inquit, factus fueris, alter te cinget, et feret quo tu non uis. Hoc autem dixit, significans qua morte glorificaturus erat Dominum . Factum est, peruenit Petrus ad passionem, qui lacrymis diluerat negationem. Quod ei promiserat Saluator, non potuit auferre tentator.

4. Castus et Aemilius in tormentis unde uicti primum, unde post uictores. Tale aliquid factum esse arbitror etiam in his martyribus sanctis Casto et Aemilio, quorum diem hodie celebramus  . Fortasse et ipsi de suis uiribus antea presumpserunt, et ideo defecerunt. Ostendit eis qui essent ipsi, qui ipse. Repressit presumentes, et uocauit credentes: adiuuit pugnantes, coronauit uincentes. Denique iam de illis gaudebat inimicus in prima congressione, quando cesserunt doloribus, in suis eos partibus computabat; iam exsultabat, iam suos habebat: sed quantum eis concessum est, Domino miserante; alii martyres diabolum uicerunt tentantem, isti etiam triumphantem. Itaque, fratres mei, meminerimus quorum celebritatem hodie celebramus: nec uelimus imitari quod uicti sunt, sed potius quod uicerunt. Ideo magnorum casus non latuerunt, ut timeant qui de se presumpserunt. Ubique nobis humilitas magistri boni diligentissime commendatur. Quandoquidem et salus nostra in Christo, humilitas Christi est. Nulla enim nostra salus esset, nisi Christus humilis pro nobis fieri dignatus esset. Meminerimus de nobis ipsis non esse prefidendum. Deo commendemus quod habemus: ab illo imploremus quod minus habemus.

5. Martyres aduocati nostri, et tamen unus aduocatus noster Christus. Martyrum perfecta iustitia est, quoniam in ipsa passione perfecti sunt. Ideo pro illis in Ecclesia non oratur. Pro aliis fidelibus defunctis oratur, pro martyribus non oratur: tam enim perfecti exierunt, ut non sint suscepti nostri, sed aduocati. Neque hoc in se, sed in illo cui capiti perfecta membra coheserunt. Ille est enim uere aduocatus unus , qui interpellat pro nobis, sedens ad dexteram Patris : sed aduocatus unus, sicut et pastor unus. Nam oportet, inquit, me et eas oues adducere, que non sunt de hoc ouili . Ut Christus pastor, Petrus non pastor? Imo et Petrus  pastor, et ceteri tales sine ulla dubitatione pastores. Nam si non pastor, quomodo ei dicitur, Pasce oues meas ? Sed tamen uerus pastor, qui pascit oues suas. Petro enim dictum est, non, Pasce oues tuas; sed, meas. Petrus ergo non in se, sed in corpore pastoris est pastor. Nam si oues suas pasceret, continuo fierent hedi, quos pasceret.

6. Extra Ecclesiam non oues Christi, sed hedi pascuntur a schismaticis. Donatistarum uox. Contra hoc enim quod Petro dicitur, Pasce oues meas; dicitur in Canticis canticorum, Nisi cognoueris temetipsam, o pulchra inter mulieres. Cui dicitur, utique agnoscimus, et in illa nos etiam audimus. Ecclesia quippe hoc audit a Christo, sponsa audit a sponso: Nisi cognoueris temetipsam, o pulchra inter mulieres, exi tu . Quam mala uox, Exi. A nobis, inquit, exierunt, sed non erant ex nobis . Huic tristi uoci, quod est, Exi, contraria est in bono illa uox gratulabilis, Intra in gaudium Domini tui . Ergo, Nisi cognoueris temetipsam, o pulchra inter mulieres, o catholica pulchra inter hereses: nisi cognoueris temetipsam, o pulchra inter mulieres, exi tu; non enim ego te eiicio, sed exi tu. A nobis enim exierunt, qui segregant semetipsos, animales, spiritum non habentes . Non enim dictum est, Eiecti sunt; sed, Exierunt. Hoc et in primis peccantibus iustitia diuina seruauit. Tanquam enim iam pronos proprio pondere, dimisit eos de paradiso, non exclusit . Nisi ergo cognoueris temetipsam, o pulchra inter mulieres, exi tu: non ego te eiicio, exi tu. Ego te in corpore meo uolo sanari, tu putredinem tuam appetis amputari. Hoc illis dictum est, qui preuidebantur exituri, ut possint se agnoscere et cauere mansuri. Quare enim et illi exierunt, nisi quia se non agnouerunt? Si enim agnoscerent, ibi uiderent non suum, sed Dei esse quod darent. Ego do: meum est quod do; et ideo sanctum est, quia ego do. Non te agnouisti, merito existi. Noluisti enim audire dicentem, Nisi cognoueris temetipsam, o pulchra inter mulieres. Pulchra enim aliquando eras, quando sponsi tui membris inherebas. Noluisti ergo audire et appendere quid sit, Nisi cognoueris temetipsam: quia utique fedam te inuenit, quia de feda pulchram fecit, quia de nigra dealbauit. Quid enim habes quod non accepisti ? Non ergo aduertis quemadmodum dictum sit, Nisi cognoueris temetipsam, exi tu. Et putasti te pascere debere oues tuas, non quomodo dictum est Petro, Pasce oues meas. Sed uide quid tibi adiunxerit, quid tibi ista predixit: Exi tu in uestigiis gregum; non gregis, sed gregum. Nam ibi pascuntur oues Christi, ubi est unus grex et unus pastor. Exi ergo tu in uestigiis gregum, diuisibilis, diuisa, conscissa; exi tu in uestigiis gregum: et pasce hedos tuos; non sicut Petrus, oues meas, sed hedos tuos: in tabernaculis pastorum, non in tabernaculo pastoris. Petrus intrat caritate, tu exis animositate: quia Petrus cognouit semetipsum, ideo se fleuit de se presumentem, et inuenire meruit adiuuantem: ideo exi tu. Ille oues meas, tu hedos tuos. Ille in tabernaculo pastoris, tu in tabernaculis pastorum. Quid ergo  iactas penam tuam malam, que non habes causam bonam?

7. Martyres in Ecclesie unitate honorandi. Martyres itaque intus honoremus in tabernaculo pastoris, in membris pastoris, habentes gratiam, non audaciam; pietatem, non temeritatem; constantiam, non pertinaciam; collectionem, non diuisionem. Proinde si uultis martyres ueros imitari, causam uobis eligite, ut dicatis Domino: Iudica me, Domine, et discerne causam meam a gente non sancta . Discerne, non penam meam; nam habet hanc et gens non sancta; sed causam meam, quam non habet nisi gens sancta. Causam ergo uobis eligite, causam bonam et iustam tenete, et in adiutorio Domini nullam penam timete. Conuersi ad Dominum, etc.



SERMO CCLXXXuI [* 1Kb]  . In Natali martyrum Protasii et Geruasii  .



CAPUT PRIMUM.

1. Martyres grece, latine Testes. Testis Christi usque ad mortem non omnis qui in eum credit. Credentium tres gradus. Martyres, nomen est grecum, sed iam isto nomine consuetudo utitur pro latino: latine autem Testes dicuntur. Sunt ergo martyres ueri, sunt falsi: quia sunt testes ueri, sunt falsi. Sed ait Scriptura, Testis falsus non erit impunitus . Si testis falsus non erit sine pena, nec testis uerus sine corona. Et facile quidem fuit, Domino Iesu Christo et ueritati, quia Deus est, testimonium perhibere; sed usque ad mortem, magnum opus fuit. Fuerunt quidam, quos Euangelium notat, principes Iudeorum, qui crediderant in Dominum Iesum: sed propter Iudeos, inquit, non audebant publice confiteri. Et continuo nota addita est capiti [1 1Kb] ; secutus enim ait Euangelista, Amauerunt enim hominum gloriam magis quam Dei . Fuerunt ergo qui erubescerent coram hominibus confiteri Christum: fuerunt uero alii iam meliores, qui non erubescerent coram hominibus confiteri Christum, sed non eum possent confiteri usque ad mortem. Dona enim Dei sunt hec: et aliquando gradatim in anima nutriuntur.



CAPUT II.

Attendite prius, et istos tres testes comparate inter se - unum qui credit in Christum, et uix timide susurrat Christum; alium qui credit in Christum, et publice confitetur Christum; tertium qui credit in Christum, et paratus est in sua confessione mori pro Christo. Prior ille tam infirmus est, ut pudor eum uincat, non timor: secundus iam habet firmam frontem, sed nondum usque ad sanguinem: tertius totum [2 1Kb] , ut nichil sit amplius quod restet. Implet enim quod scriptum est, Certa pro ueritate usque ad mortem .

2. Petrus ante mortem Domini infirmior martyribus ac puellis quibusdam. Petrus uitam negando moritur.  De Petro quid dicimus? Predicauit Christum, missus est, euangelizauit adhuc ante Domini passionem. Nouimus enim missos Apostolos, ut Euangelium predicarent: missus est, et predicauit. Quantum uicerat illos Iudeos, qui timebant publice confiteri? Sed tamen adhuc non erat similis Protasio et Geruasio. Iam apostolus erat, primus erat, Domino coherebat. Dictum illi erat, Tu es Petrus : sed nondum erat Protasius aut Geruasius, nondum erat Stephanus, nondum erat Nemesianus [1 1Kb] puer  ; nondum hoc erat Petrus; nondum erat quod mulieres quedam, quod puelle, quod Crispina, quod Agnes; nondum erat Petrus, quod istarum muliebris infirmitas.



CAPUT III.

Laudo Petrum: sed prius erubesco pro Petro. Quam prompta anima! sed nesciens se metiri. Nam utique si prompta non esset, non diceret Saluatori, Moriar pro te. Etsi oportuerit me mori tecum, non te negabo . Sed medicus qui nouerat uenam cordis inspicere, prenuntiauit accessionis periculum. Tu, inquit, pro me animam tuam ponis? Agnosce ordinem. Ego prior pono. Tu pro me animam tuam ponis? Amen dico tibi, priusquam gallus cantet, ter me negabis . Prenuntiauit medicus quod nesciebat egrotus. Inuenit se ergo egrotus falsum presumpsisse, quando interrogatus est, Tu de illis es ? Que interrogauit ancilla, febris fuit. Ecce febris accessit, ecce heret: quid dicam? Ecce periclitatur, ecce moritur Petrus. Quid est enim aliud mori, quam uitam negare? Negauit Christum, negauit uitam, mortuus est. Sed ille qui resuscitat mortuos, respexit eum Dominus, et fleuit amare . Negando periit, flendo resurrexit. Et mortuus est prior pro illo Dominus, sicut oportebat: et mortuus est postea pro Domino Petrus, sicut ordo ipse postulabat: et secuti sunt martyres. Strata est uia prius spinosa, et pedibus Apostolorum contrita, facta lenior secuturis.



CAPUT Iu.

3. Martyres Christum plus asserunt mortui, quam uiui. Mors eorum pretiosa. Quasi semine sanguinis impleta est martyribus terra, et de illo semine seges surrexit Ecclesie. Plus asseruerunt Christum mortui, quam uiui. Hodie asserunt, hodie predicant: tacet lingua, sonant facta. Tenebantur, ligabantur, includebantur, producebantur, torquebantur, urebantur, lapidabantur, percutiebantur, bestiis subrigebantur. In omnibus suis mortibus quasi uiles irridebantur: sed pretiosa in conspectu Domini mors sanctorum eius . Tunc in conspectu Domini tantum pretiosa, modo et in conspectu nostro. Tunc enim quando opprobrium erat esse christianum, uilis erat mors sanctorum in conspectu hominum: detestabantur, exsecrationi habebantur; pro maledicto obiiciebantur, Sic moriaris, sic crucifigaris,  sic incendaris. Modo ista maledicta quis fidelis non optat?



CAPUT u.

4. Protasii et Geruasii detectio miraculis illustrata. Celebramus ergo hodierno die, fratres, memoriam in hoc loco positam sanctorum Protasii et Geruasii, Mediolanensium martyrum. Non eum diem quo hic posita est, sed eum diem hodie celebramus, quando inuenta est pretiosa in conspectu Domini mors sanctorum eius per Ambrosium episcopum, hominem Dei: cuius tunc tante glorie martyrum etiam ego testis fui. Ibi eram, Mediolani eram, facta miracula noui, attestante Deo pretiosis mortibus sanctorum suorum: ut per illa miracula iam non solum in conspectu Domini, sed etiam in conspectu hominum esset mors illa pretiosa. Cecus notissimus uniuerse ciuitati illuminatus est, cucurrit, adduci se fecit, sine duce reuersus est. Nondum audiuimus quod obierit: forte adhuc uiuit. In ipsa eorum basilica, ubi sunt eorum corpora, totam uitam suam seruiturum se esse deuouit. Nos illum gauisi sumus uidentem, reliquimus seruientem  .

5. Per martyres non omnibus sanitas, sed eorum imitatoribus immortalitas datur. Aeger non exauditur ad uoluntatem, sed ad sanitatem. Non cessat Deus attestari: et nouit quomodo ipsa miracula sua debeat commendare. Nouit agere, ut magnificentur: nouit agere, ne uilescant. Non omnibus donat per martyres sanitatem: sed omnibus promittit imitatoribus martyrum immortalitatem. Quod non omnibus dat, non querat cui non dat; nec murmuret aduersus eum quia non dat, ut det quod in fine promisit. Nam et qui modo sanantur, post paululum aliquando moriuntur: qui in fine resurgunt, cum Christo uiuent.



CAPUT uI.

Precessit caput, exspectat membra secutura: implebitur totum corpus, Christus et Ecclesia. Ibi nos computet scriptos: et in hac uita quod expedit det. Nouit enim ille quid expediat filiis suis. Si ergo uos, inquit, cum sitis mali, nostis bona data dare filiis uestris; quanto magis Pater uester qui in celis est, dabit bona petentibus se ? Que bona? numquid temporalia? Dat et ipsa; sed et infidelibus dat. Dat et ipsa; sed et impiis dat, sed et blasphematoribus suis dat. Bona queramus, que non nobis sint cum malis communia. Nouit ille Pater dare ista bona filiis suis. Modo petit ab illo filius suus sanitatem corporis: et non dat, adhuc flagellat. Sed numquid pater, quando flagellat, non prestat? Profert flagellum, sed cogita quale preparet patrimonium. Flagellat, inquit, omnem filium quem recipit. Quam enim diligit Dominus, corripit . Ideo ista dico, fratres mei, ne contristemini quando petitis, et non accipitis, et arbitremini quod ante oculos uos non habeat Deus, si ad tempus non exaudiat uoluntatem uestram. Non enim semper egrum exaudit medicus ad uoluntatem, quamuis eius sine dubio procuret atque appetat sanitatem. Non dat quod petit: sed quod non petit, hoc procurat. Petit frigidam,  non dat. Crudelis factus est, qui uenit sanare? Artis est, non crudelitatis. Non dat ad horam quod delectat: ut sanus possit omnia, nondum sano negantur aliqua.



CAPUT uII.

6. Martyribus et Machabeis plus prestitum, quam tribus pueris ab igne liberatis. Considerate promissiones Dei. Istis ipsis martyribus quid, putatis quia omne quod postulauerunt dedit? Non. Multi se optauerunt dimitti, et cum aliquo miraculo dimitti, quomodo dimissi sunt tres pueri de camino. Qualis uox regis Nabuchodonosor? Quoniam, inquit, sperauerunt in eum, et uerbum regis immutauerunt. Quale testimonium perhibet, qui conabatur occidere? Incendi illos uoluit, qui postea per illos credidit. Si illi in igne morerentur, occulte coronarentur, huic non prodesset. Ideo ad tempus seruati sunt [1 1Kb] , ut crederet infidelis, ut laudaret Deum, qui damnauerat illos. Ipse fuit Deus trium puerorum, qui fuit Deus Machabeorum. Illos de igne liberauit , illos in igne mori fecit . Mutatus est? Plus illos quam illos diligebat? Maior corona data est Machabeis. Certe illi euaserunt ignes, sed ad pericula istius seculi seruati sunt: illi in ignibus omnia pericula finierunt. Non ulterius restabat ulla tentatio, sed sola coronatio. Ergo plus acceperunt Machabei.



CAPUT uIII.

Excutite fidem uestram, oculos cordis proferte, nolite humanos: habetis enim alios intus, quos uobis Dominus fecit, qui uobis oculos cordis aperuit, quando fidem dedit. Ipsos oculos interrogate: qui plus acceperunt, Machabei, an tres pueri? Fidem interrogo. Homines seculi huius amatores si interrogem: Ego inter tres pueros uolebam esse, dicit mihi anima infirma. Erubesce matri Machabeorum, que uoluit filios suos ante se mori, quia sciebat non mori.

7. Libelli de miraculis martyrum lecti in Ecclesia. Martyrium in lecto. Ego aliquando memoror de libellis miraculorum martyrum [2 1Kb] , que in conspectu uestro leguntur  . Ante dies lectus est quidam libellus, ubi cuidam egrote que doloribus acerrimis torquebatur, cum dixisset, Ferre non possum; ait illi ipse martyr qui sanare uenerat: Quid, si martyrium duceres? Multi ergo ducunt martyrium in lecto: prorsus multi. Est quedam persecutio satane, occultior et astutior quam tunc fuit. Iacet fidelis in lecto, torquetur doloribus, orat, non exauditur: imo exauditur [3 1Kb] , sed probatur, sed exercetur, sed ut recipiatur filius, flagellatur. Ergo cum torquetur doloribus, uenit lingue tentatio, accedit ad lectum aut muliercula aliqua,  aut uir, si uir dicendus est; et dicit egroto, Fac illam ligaturam, et sanus eris: adhibeatur illa precantatio, et sanus eris. Ille et ille et ille, interroga, sani inde facti sunt. Non cedit, non obtemperat, non cor inclinat; certat tamen. uires non habet, et diabolum uincit. Fit martyr in lecto, coronante illo qui pro illo pependit in ligno.



SERMO CCLXXXuII [* 1Kb]  . In Natalis S. Ioannis Baptiste, qui est uIII calendas iulii  .



CAPUT PRIMUM.

1. Natalis dies Christi tantum et Ioannis ab Ecclesia celebratus. Prolixa narratio, sed compensatur labor auditoris dulcedine ueritatis. Illustrem natiuitatem beatissimi Ioannis preconis et precursoris Christi, cum sanctum Euangelium legeretur, audiuimus. Hinc attendat Charitas uestra, quam magni hominis natiuitas facta sit. Natalis dies carnis nulli Prophetarum, nulli Patriacharum, nemini Apostolorum celebrauit Ecclesia: solos duos Natales celebrat, huius et Christi. Tempora ipsa quibus nati sunt ambo, magnum mysterium prefigurant. Ioannos magnus erat homo, sed homo. Tam magnus autem erat homo, ut quidquid plus illo esset, Deus esset. Qui post me uenit, maior me est . Dixit hoc Ioannes: Ipse maior me est. Si maior te est, quid est quod ipsum maiorem te, audiuimus dicentem, In natis mulierum nemo exsurrexit maior Ioanne Baptista ? Si nemo hominum est te maior, quid est ille qui te maior est? Quis sit, uis audire? In principio erat uerbum, et uerbum erat apud Deum, et Deus erat uerbum.

2. Christus hic diem habet natalem ut homo, non ut Deus. Et quomodo uerbum Dei Deus, per quod facta sunt omnia, quod natum est sine initio temporis, per quod facta sunt tempora, diem natalem inuenit in tempore? Quomodo, inquam, uerbum per quod facta sunt tempora, diem natalem inuenit in tempore? Queris quomodo? Audi ipsum Euangelium: uerbum caro factum est, et habitauit in nobis . Natalis Christi natalis est earnis, non uerbi: sed ideo natalis est uerbi, quia uerbum caro factum est. Natum est uerbum, sed in carne natum est, non in se. In se autem est quidem a Patre, sed diem natalem non habet in tempore.



CAPUT II.

3. Mirabilis utraque natiuitas, Christi et Ioannis, licet tanta sit inter eos distantia. Natus est Ioannes, natus est et Christus: annuntiatus Ioannes ab angelo, annuntiatus Christus ab angelo. Utrumque magnum miraculum. Seruum precursorem parit sterilis de sene uiro, Dominum possessorem parit uirgo sine uiro. Magnus homo Ioannes: sed plus quam homo Christus; quia et homo et Deus. Magnus homo; sed humiliandus erat homo, ut exaltaretur Deus. Denique quia humiliandus erat homo, audi ipsum hominem: Non sum dignus corrigiam calceamenti  eius soluere . Si se dignum diceret, quantum se humiliaret? Nec hoc se dixit dignum. Omnino prostrauit se, et prostrauit se sub petra. Lucerna enim erat , et uento superbie timebat exstingui.



CAPUT III.

4. Christi et Ioannis in die natali et in passione differentia quid significauit. Denique quia humiliandus erat omnis homo Christo, ac per hoc et Ioannes; et quod exaltandus erat Deus homo Christus, demonstrauit et dies natalis, et genera passionum. Natus est Ioannes hodie: ab hodierno minuuntur dies. Natus est Christus octauo calendas ianuarias: ab illo die crescunt dies. Ioannes in passione capite est diminutus, Christus in ligno est exaltatus. Quam bene nuntiatus est uirgini Marie, quam uere, quam sancte [1 1Kb] : Quomodo fiet istud, quoniam uirum non cognosco? Credebat, sed modum querebat. Et quid audiuit? Spiritus sanctus superueniet in te, et uirtus Altissimi, ipse Spiritus sanctus, id est, uirtus Altissimi obumbrabit tibi. Et propterea hoc quod nascetur ex te sanctum, uocabitur Filius Dei . uirtus Altissimi obumbrabit tibi. Erit in te conceptus, libido non erit concupiscentie. Non erit estus, ubi umbram facit Spiritus sanctus. Sed quia corpori nostro sunt estus, sufficiant hec caritati uestre: bene cogitata plura erunt.



SERMO CCLXXXuIII [* 1Kb]  . In Natali Ioannis Baptiste, II  . De uoce et uerbo.

1. Celebritas natiuitatis S. Ioannis. Diei hodierne festiuitas anniuersario reditu memoriam renouat, natum esse Domini precursorem ante mirabilem mirabiliter; cuius natiuitatem considerare nos et laudare maxime hodie conuenit. Ad hoc enim et dies anniuersarius huic miraculo dedicatus est, ut beneficia Dei et excelsi magnalia non deleat obliuio de cordibus nostris. Ioannes ergo preco Domini missus ante illum, sed factus per illum. Omnia enim per ipsum facta sunt, et sine ipso factum est nichil. Missus homo ante hominem Deum, agnoscens Dominum suum, annuntians Creatorem suum; iam in terra presentem mente discernens, digito ostendens. Ipsius enim uerba sunt ostendentis Dominum et testimonium perhibentis, Ecce Agnus Dei, ecce qui tollit peccatum mundi . Merito ergo sterilis peperit preconem, uirgo iudicem. In matre Ioannis sterilitas accepit fecunditatem: in matre Christi fecunditas non corrupit integritatem. Si uestra patientia, et quietum studium, et attentum silentium prebeat mihi copiam, adiuuante Domino, dicere quod donat ut dicam; erit procul dubio fructus attentionis uestre, et opere pretium studii nostri, ut aliquid quod ad magnum sacramentum pertineat, insinuem auribus et cordibus uestris.

2. Ioannes plus quam propheta, se abiecto Christum commendat. Fuerunt Prophete ante Ioannem, et  multi, et magni, et sancti, digni Deo, Deo pleni, Saluatoris prenuntiatores; ueritatis attestatores. uerumtamen de nullo eorum dici potuit, quod dictum est de Ioanne: In natis mulierum nemo exsurrexit maior Ioanne Baptista . Quid ergo sibi uult ista magnitudo premissa ante magnum? Ad testimonium magne humilitatis. Tam enim magnus erat, ut Christus posset putari. Posset Ioannes abuti errore hominum, et non laborare persuadere se esse Christum, quia hoc iam illi, qui eum audiebant et uidebant, illo non dicente putauerant. Non erat ei opus seminare errorem, sed confirmare. At ille sponsi amicus humilis, sponso zelans, non se pro sponso adulterum supponens, perhibet testimonium amico suo, et eum qui uere sponsus erat, sponse commendat: ut ametur in illo, odit se amari pro illo. Qui habet, inquit, sponsam, sponsus est. Et quasi diceres, Quid tu? Amicus autem, inquit, sponsi stat, et audit eum, et gaudio gaudet propter uocem sponsi . Stat, et audit: discipulus audit magistrum; quia audit, stat; quia si non audit, cadit. Hinc magnitudo Ioannis maxime commendatur; quia cum posset putari Christus, maluit Christo, testimonium perhibere, illum commendare; se humiliare, quam pro ipso accipi, et a se decipi. Merito dictus est amplius quam propheta. De Prophetis enim, qui fuerunt ante aduentum Domini, Dominus ipse ita loquitur: Multi Prophete et iusti uoluerunt uidere que uos uidetis, et non uiderunt .Etenim illi qui implebantur Spiritu Dei, ut annuntiarent Christum uenturum, concupiscebant, si fieri posset, in terra uidere presentem. Unde Simeon ille differebatur exire de seculo, ut uideret natum, per quem conditum est seculum . Et ille quidem infantem uidit uerbum Dei in carne: sed nondum docebat, nondum magistri personam professus erat, qui iam apud Patrem Angelis magister erat. Simeon ergo uidit, sed infantem: Ioannes autem iam predicantem, iam discipulos eligentem. Ubi? Ad flumen Iordanis. Inde enim cepit magisterium Christi. Ibi Baptismus Christi commendatus est futurus: quia susceptus est baptismus preueniens, et uiam parans, et dicens, Parate uiam Domino, rectas facite semitas eius . Baptizari enim uoluit Dominus a seruo, ut uiderent quid accipiunt qui baptizantur a Domino. Inde ergo cepit, unde merito prophetia precesserat: Dominabitur a mari usque ad mare, et a flumine usque ad terminos orbis terre . Ad ipsum flumen, unde cepit dominari Christus, uidit Ioannes Christum, cognouit, testimonium perhibuit. Magno se humiliauit, ut a magno exaltaretur humilis. Et se amicum sponsi dixit: et qualem amicum? fortassis equalem? Absit: longe infra. Quantum longe? Non sum dignus, ait, corrigiam calceamenti eius soluere . Hic propheta, imo amplius quam propheta, prenuntiari meruit per prophetam. De illo namque dixit Isaias, quod hodie nobis lectum est, »uox clamantis in deserto, Parate uiam Domini, rectas facite semitas eius. Omnis uallis implebitur, et  omnis mons et collis humiliabitur; et erunt tortuosa in directum, et aspera in uias planas; et uidebit omnis caro salutare Dei. Exclama: Quid exclamabo? Omnis caro fenum, et omnis claritas eius ut flos feni: fenum aruit, flos decidit: uerbum autem Domini manet in eternum« . Attendat Charitas uestra. Ioannes interrogatus quis esset, utrum Christus esset, utrum Elias, utrum propheta, Non sum, inquit, Christus, nec Elias, nec propheta. Et illi, Quis ergo es? Ego sum uox clamantis in deserto. uocem se dixit. Habes Ioannem uocem. Quid habes Christum, nisi uerbum? uox premittitur, ut uerbum postea intelligatur. Et quale uerbum? Audi illud tibi clare ostendentem, »In principio,« inquit, »erat uerbum, et uerbum erat apud Deum, et Deus erat uerbum: hoc erat in principio apud Deum. Omnia per ipsum facta sunt, et sine ipso factum est nichil« . Si omnia, et Ioannes. Quid miramur, si uerbum fecit sibi uocem? uide, uide utrumque ad flumen, et uocem et uerbum. uox Ioannes, uerbum Christus.

3. uocem inter et uerbum quid discriminis. Queramus quid intersit inter uocem et uerbum: attenti queramus; non parua res est, nec paruam intentionem desiderat. Dabit Dominus, ut nec ego in explicando fatiger, nec uos in audiendo. Ecce duo quedam, uox et uerbum. Quid est uox? quid est uerbum? Quid? Audite quod in uobis ipsis approbetis, et uobis ipsis a uobismetipsis interrogati respondeatis. uerbum, si non habeat rationem significantem, uerbum non dicitur. uox autem, etsi tantummodo sonet, et irrationabiliter perstrepat, tanquam sonus clamantis, non loquentis, uox dici potest, uerbum dici non potest. Nescio quis ingemuit, uox est: eiulauit, uox est. Informis quidam sonus est, gestans uel inferens strepitum auribus sine aliqua ratione intellectus. uerbum autem, nisi aliquid significet, nisi aliud ad aures ferat, aliud menti inferat, uerbum non dicitur. Sicut ergo dicebam, si clames, uox est: si dicas, Homo, uerbum est; si dicas, Pecus; si, Deus; si, Mundus, uel aliquid aliud. Has enim omnes uoces significantes dixi, non inanes, non sonantes et nichil docentes. Si ergo iam distinxistis inter uocem et uerbum, audite quod miremini in his duobus, Ioanne et Christo. uerbum ualet plurimum et sine uoce: uox inanis est sine uerbo. Reddamus rationem, et quod proposuimus, si possumus, explicemus. Ecce uoluisti aliquid dicere: hoc ipsum quod uis dicere, iam corde conceptum est; tenetur memoria, paratur uoluntate, uiuit intellectu. Et hoc ipsum quod uis dicere, non est alicuius lingue. Res ipsa, quam uis dicere, que corde concepta est, non est alicuius lingue, nec grece, nec latine, nec punice, nec hebree, nec cuiusquam gentis. Res est tantum corde concepta, parata procedere. Ergo, ut dixi, res est quedam, sententia quedam, ratio corde concepta, parata procedere, ut insinuetur audienti. Sic igitur quomodo nota est ei in cuius corde est, uerbum est, iam notum dicturo [1 1Kb] ,  nondum audituro. Ecce ergo uerbum iam formatum, iam integrum, manet in corde: querit procedere, ut dicatur audienti. Attendit ille qui concepit uerbum quod dicat, et notum habet uerbum sibi in corde suo, attendit cui dicturus est. Loquar in nomine Christi auribus eruditis in Ecclesia, et audeo etiam aliquid iam quod sit subtilius, insinuare non rudibus. Intendat ergo Charitas uestra. uidete uerbum corde conceptum, querit procedere, ut dicatur: attendit cui dicatur. Inuenit Grecum? grecam uocem querit, qua procedat ad Grecum. Inuenit Latinum? latinam uocem querit, qua procedat ad Latinum. Inuenit Punicum? punicam uocem querit, qua procedat ad Punicum. Remoue diuersitatem auditorum, et uerbum illud, quod corde conceptum est, nec grecum est, nec latinum, nec punicum, nec cuiusquam lingue. Talem uocem querit procedendi, qualis assistit auditor. Modo, fratres, ut aliquid propositum sit quod intelligatis, concepi corde ut dicam, Deus. Hoc quod concepi corde, magnum aliquid est. Non enim due syllabe sunt Deus; non enim uox ista breuis est Deus. Deum uolo dicere, intendo cui dicam. Latinus est? Deum dico. Grecus est? dico. Latino dico Deum, Greco dico . Inter Deum et distat sonus: littere alie sunt hic, alie sunt ibi: in corde autem meo, in eo quod uolo dicere, in eo quod cogito, nulla est diuersitas litterarum, nullus sonus uarius syllabarum: hoc est quod est. Ut enuntiaretur Latino, alia uox adhibita est; ut Greco, alia. Si Punico enuntiare uellem, aliam adhiberem; si Hebreo, aliam; si Aegyptio, aliam; si Indo, aliam. Quam multas uoces faceret personarum mutatione uerbum cordis [1 1Kb] , sine ulla sui mutatione uel uarietate? Pergit ad Latinum uoce latina, ad Grecum greca, ad Hebreum hebrea. Ad audientem peruenit, nec a loquente discedit. Numquid enim quod dicendo in alio facio, ego amitto? Sonus ille adhibitus medius in te aliquid propagauit, a me non emigrauit. Deum iam ego cogitabam: tu nondum audieras uocem meam; hac audita, cepisti et tu habere quod cogitabam: sed ego non perdidi quod habebam. Ergo in me, tanquam in cardine cordis mei, tanquam in secretario mentis mee, precessit uerbum uocem meam. Nondum sonuit uox in ore meo, et inest iam uerbum cordi meo. Ut autem exeat ad te quod corde concepi, ministerium uocis inquirit.

4. uocis ministerio opus est ut uerbum insinuetur menti auditoris. Si possim, adiuuante intentione uestra et orationibus, dicere quod uolo, puto quia gaudebit qui intelliget: qui autem non intelliget, ignoscat homini laboranti, Deo supplicet miseranti. Etenim et quod loquor inde est. Inde unde loquor, inest cordi quod dicam: sed uocum ministeria laborant ad aures uestras. Quid ergo, fratres? quid ergo? Certe intendistis, certe iam intelligitis, quia uerbum erat in corde meo, antequam sibi adhiberet uocem, in qua procederet ad aures uestras. Puto quia intelligant omnes homines:  quia quod mihi accidit, hoc omni loquenti. Ecce iam scio quod uolo dicere, corde teneo, ministerium uocis inquiro; antequam sonet uox in ore meo, iam tenetur uerbum in corde meo. Precessit ergo uerbum uocem meam, et in me prius est uerbum, posterior uox: ad te autem, ut intelligas, prior uenit uox auri tue. ut uerbum insinuetur menti tue. Nosse enim non posses quod in me fuerat ante uocem, nisi in te fuerit post uocem [1 1Kb] . Ergo si uox Ioannes, uerbum Christus: ante Ioannem Christus, sed apud Deum; post Ioannem Christus, sed apud nos. Magnum sacramentum, fratres. Intendite, accipite magnitudinem rei etiam atque etiam. Delectat enim me intellectus uester, et audaciorem facit ad uos, adiuuante illo quem predico, tantillus tantum, homo qualiscumque uerbum Deum. Ipso ergo adiuuante, audacior fio ad uos, et premissa ista informatione distinctionis uocis et uerbi, que consequantur insinuo. Personam gerebat Ioannes uocis in sacramento: nam non ipse solus uox erat. Omnis enim homo annuntiator uerbi, uox uerbi est. Quod enim est sonus oris nostri ad uerbum quod in corde gestamus, hoc omnis anima pia predicatrix ad illud uerbum de quo dictum est: In principio erat uerbum, et uerbum erat apud Deum, et Deus erat uerbum: hoc erat in principio apud Deum . Quanta uerba, imo quantas uoces facit uerbum corde conceptum! Quantos predicatores fecit uerbum apud Patrem manens! Misit Patriarchas, misit Prophetas, misit tot et tantos prenuntiatores suos. uerbum manens uoces misit, et post multas premissas uoces, unum ipsum uerbum uenit tanquam in uehiculo suo, in uoce sua, in carne sua. Collige ergo tanquam in unum omnes uoces, que precesserunt uerbum, et eas omnes constitue in persona Ioannis. Harum omnium sacramentum ille gestabat, harum omnium persona sacrata et mystica ille unus erat. Ideo proprie dictus est uox, tanquam omnium uocum signaculum atque mysterium.

5. uocis ministerium minuitur, crescente profectu mentis ad uerbum. Ergo attendite iam quo pertineat, Illum oportet crescere, me autem minui. Attendite, si possim eloqui; si non dicam, insinuare, sed saltem cogitare sufficiam, quo modo, qua ratione, qua intentione, qua causa, secundum distinctionem quam locutus sum uocis et uerbi, dixerit ipsa uox, ipse Ioannes, Illum oportet crescere, me autem minui . O magnum et mirabile sacramentum! Attendite personam uocis, in qua persona erant sacramenta omnium uocum, dicentem de persona uerbi, Illum oportet crescere, me autem minui. Quare? Attendite. Apostolus dicit, Ex parte scimus, et ex parte prophetamus; cum autem uenerit quod perfectum est, quod ex parte est euacuabitur . Quid est perfectum? In principio erat uerbum, et uerbum erat apud Deum, et Deus erat uerbum. Hoc est perfectum. Quid est perfectum? Dicat et apostolus Paulus, Qui cum in forma Dei esset, non rapinam arbitratus est esse equalis  Deo . Hunc equalem Deo Patri, hoc uerbum Dei apud Deum, per quod facta sunt omnia, uidebimus sicuti est, sed in fine. Nam nunc, quod euangelista Ioannes dicit, »Dilectissimi, filii Dei sumus, et nondum apparuit quid erimus. Dilectissimi, scimus, quia cum apparuerit, similes ei erimus, quoniam uidebimus eum sicuti est« . Hec uisio nobis promittitur, ad hanc uisionem erudimur, ad hanc uisionem corda mundamus. Beati enim, inquit, mundo corde, quoniam ipsi Deum uidebunt . Ostendit carnem suam, ostendit seruis, sed formam serui; tanquam propriam uocem suam, inter multas uoces, quas premisit, ipsam etiam carnem suam ostendit. Pater querebatur, quasi iam ipse sicuti est uideretur: qui equalis Patri Filius, in forma serui seruis loquebatur. Domine, ait illi Philippus, ostende nobis Patrem, et sufficit nobis. Omnis intentionis sue finem querebat, hoc est, profectus sui terminum, quo cum peruenisset, nichil amplius iam requireret. Ostende, inquit, nobis Patrem, et sufficit nobis. Bene, Philippe, bene, optime intelligis quod tibi sufficit Pater. Quid est sufficit? Nihil ultra queres: implebit te, satiabit te, perficiet te, Sed uide ne forte sufficiat tibi et iste quem audis. Solus sufficit, an cum Patre? Sed quomodo solus, quando nunquam discedit a Patre? Ergo respondeat Philippo uolenti uidere: Tanto tempore uobiscum sum, et non cognouistis me? Philippe, qui uidit me, uidit et Patrem . Quid est, Philippe, qui uidit me, uidit et Patrem; nisi, Tu me non uidisti, ideo queris Patrem? Philippe, qui me uidit, uidit et Patrem. Tu autem uides me, et non uides me. Non uides enim me qui feci te; sed uides quod factus sum propter te. Qui me, inquit, uidit, uidit et Patrem. Unde, nisi quia in forma Dei non rapinam arbitratus est esse equalis Deo? Quid ergo Philippus uidebat? Quod semetipsum exinaniuit formam serui accipiens, in similitudinem hominum factus, et habitu inuentus ut homo . Hoc uidebat Philippus, formam serui, liber futurus ad formam Dei. Ergo omnium uocum persona Ioannes, uerbi persona Christus. Omnes uoces necesse est minuantur, quando ad Christum uidendum proficimus. Quanto enim proficis ad uidendam sapientiam, tanto minus tibi uox est necessaria. uox in Prophetis, uox in Apostolis, uox in Psalmis, uox in Euangelio. ueniat illud, In principio erat uerbum, et uerbum erat apud Deum, et Deus erat uerbum. Cum eum uiderimus sicuti est, numquid ibi recitabitur Euangelium? Numquid prophetias audituri sumus? Numquid Epistolas Apostolorum lecturi sumus? Quare? Quia deficiunt uoces, crescente uerbo: quia Illum oportet crescere, me autem minui. Et uerbum quidem per se ipsum nec crescit, nec deficit in se. In nobis autem crescere dicitur, cum proficiendo in illum crescimus: sicut crescit in oculis lux, cum acie conualescente uidetur amplius, que acie languente minus utique uidebatur. Et minor erat oculis egris, maior est oculis sanis: cum ipsa per se ipsam nec ante imminuta sit, nec postmodum creuerit. Minuitur ergo ministerium uocis,  cum fit mentis profectus ad uerbum. Ita oportet Christum crescere, Ioannem autem minui. Hoc eorum indicant passiones. Nam Ioannes minutus est, cesus capite; Christus exaltatus est, creuit tanquam  in cruce. Hoc eorum indicant natales dies. Nam a Natali Ioannis incipiunt dierum detrimenta; a Christi autem, renouantur augmenta.



SERMO CCLXXXIX [* 1Kb]  . In Natali Ioannis Baptiste, III.

1. Ioannes non sine causa tam mirabiliter natus et tam magnus. Causa hodierne celebris congregationis nostre, Natale est Ioannis Baptiste, cuius mirabilem conceptum et partum, cum Euangelium legeretur, audiuimus. Magnum mysterium, fratres mei: mater Ioannis et sterilis erat et anus, pater senex; prorsus in utroque desperata posteritas. Sed quia Deo impossibile nichil est, promissus est filius non credenti. uox ablata est patri, cui defuit fides: iam enim fuerat scriptum, Credidi, propter quod locutus sum . Non credidit, et non locutus est. Interea etiam uirgo concepit, et hoc sublime miraculum longeque prestantius. Concipit sterilis preconem, uirgo iudicem. Ioannes de masculo et femina, Christus de sola femina. Comparandus est forte Ioannes Christo? Absit. Non tamen frustra tantus tantum precessit. Si enim, potestatem conatui meo ipso dignante atque donante Domino Deo nostro, potuero explicare quod sentio, nec mea uilitas deseretur, nec exspectatio uestra fraudabitur. Si autem minus potuero explicare quod sentio, supplebit in cordibus uestris Dominus Deus noster, quod mihi forte pro infirmitate mea subtraxerit. Hoc ideo prelocutus sum, quoniam quid uelim dicere, ego scio, uos nescitis; et que sit difficultas in exponendo ego iam sentio. Commendandum autem erat uobis, ut in ipsa intentione uestra possitis orare pro nobis.

2. Ioannes homo tantum, Christus Deus et homo. Hominem concepit Elisabeth, hominem Maria: Elisabeth mater Ioannis, Maria mater Christi: sed Elisabeth solum hominem, Maria Deum et hominem. Mira res est, quomodo potuerit concipere creatura Creatorem. Quid est ergo intelligendum, fratres mei, nisi quia ipse sibi fecit carnem de sola matre, qui fecit primum hominem sine patre et matre? Primus ille noster casus fuit, quando femina per quam mortui sumus, in corde concepit uenena serpentis. Persuasit enim serpens peccatum, et admissus est male suadens. Si primus noster casus fuit, cum femina concepit corde uenena serpentis; non mirandum quod salus nostra facta est, cum femina concepit in utero carnem Omnipotentis. Uterque ceciderat sexus, uterque fuerat reparandus. Per mulierem in interitum missi eramus, per mulierem nobis reddita est salus.

3. Ioannes tam excellens homo, ut Christus putaretur. Ioannis de se ipso ac de Christo testimonium. Quid  sibi ergo uult Ioannes? Unde interpositus? unde premissus? Dicam si potuero. Dominus noster iehsu Christus de Ioanne dixit: In natis mulierum nemo exsurrexit maior Ioanne Baptista . Si comparetur hominibus Ioannes, omnes superat ille homo, non cum uincit nisi Deus homo. Ioannes premissus est ante Dominum. Tanta in illo excellentia erat, tanta gratia, ut ipse putatus sit Christus. Christum enim exspectabant Iudei; quia et in ipsis Prophetis, quos et ipsi legerunt, prenuntiatus est Christus. Exspectabant absentem, occiderunt presentem: cum putant non esse ipsum, defecerunt ipsi, et mansit ipse. Non tamen omnes defecerunt, et de Iudeis multi crediderunt. Ergo quia Christus exspectabatur; uidete gloriam Ioannis: cum enim in illo aduerteretur tanta gratia, cum baptizaret in penitentia, et pararet uiam Domino uelut premissus metator, miserunt ad illum Iudei, et dixerunt, Quis es tu? Numquid tu Elias, aut propheta? aut tu es Christus? Non sum, inquit, Christus, nec Elias, nec propheta. Et tu, inquiunt, quis es? Ego sum, inquit, uox clamantis in eremo . Ioannes respondit Iudeis querentibus quis esset, et iam putare incipientibus quod ipse esset Christus, Ego uox clamantis in eremo. Audistis, si intenti fuistis, lectionem propheticam, que primo recitata est. Ibi scriptum est: »uox clamantis in eremo, Parate uiam Domino, rectas facite semitas eius. Omnis uallis implebitur, et omnis mons et collis humiliabitur, et erunt tortuosa in directa, et aspera in uias planas; et uidebit omnis caro salutare Dei.« Deinde dixit Dominus per Prophetam: Exclama; et dixi, Quid exclamabo? Et Dominus ibi apud Prophetam: Omnis caro fenum, et omnis claritas carnis ut flos feni: fenum aruit, et flos decidit; uerbum autem Domini manet in eternum . Ioannes dixit, Ego uox clamantis in eremo, Parate uiam Domino: hoc est dicere, De me predictum est a Propheta quod ego futurus eram clamans in eremo. Ad Ioannem ergo pertinet dicere, Omnis caro fenum, et omnis claritas carnis ut flos feni: fenum aruit, et flos decidit: uerbum autem Domini manet in eternum. uerbum concipitur in utero uirginis; clamat in eremo uox uerbum. uox si uerbum non sit, strepitus est aurium forte; nam nec hoc forte dici posset. Omne uerbum uox, non omnis uox uerbum. Si homo ore patente clamet quantum potest, uox est, uerbum non est. Que est autem uox que dicitur uerbum? Ubi intelligitur aliquid, uox significans uerbum est. Sed ecce necdum sonat, dicere uolo aliquid, iam uerbum est in corde meo. uerbum est in corde, et nondum uox in ore. Potest ergo esse uerbum sine uoce, et potest esse uox sine uerbo. Adde uocem uerbo, procedit in notitiam uerbum. Quid ergo Christus ad Mariam? uerbum occultum. Premissa est uox ut precederet uerbum. Quid est Ioannes? uox clamantis in eremo. Quid est Christus? In principio erat uerbum . Quid tu uox? quid tu homo? Omnis caro fenum, et omnis claritas hominis ut flos feni: fenum aruit, et flos decidit: uerbum autem Domini  manet in eternum. Tene te ad uerbum; pro te enim suscepit fenum uerbum. Incarnatum uerbum Christus. Sed omnis caro fenum, et omnis honor carnis ut flos feni: contemnamus presentia, speremus futura. Omnis uallis implebitur, omnis humilitas exaltabitur: et omnis mons, et collis humiliabitur, omnis superbia deiicietur. Depone montes, imple ualles, et facta est campi equalitas. Da mihi diuites et honoratos de flore feni; ipsi audiant, Deus superbis resistit, humilibus autem dat gratiam . Da mihi pauperes desperatos, conscios infirmitatis sue; non desperent, credant in eum qui uenit propter omnes. Illi erigantur, illi premantur. uenturus ille campum inueniat, non lapidem ubi pedem offendat. Ideo enim dicebat ipse Ioannes, Parate uiam Domino; non mihi, sed Domino; a quo missus sum, non quod ego sum.

4. Ioannes nominis Christi superbam usurpationem cauet. Sed dicunt Iudei, Numquid tu es Christus? Iste si non esset uallis implenda, sed mons humiliandus, inuenerat occasionem decipiendi. Illi enim audire ab eo uolebant quod crederent. Tantum enim mirabantur eius gratiam, ut quod diceret, sine dubio crederent. Ecce inuenerat occasionem decipiendi generis humani: si diceret, Ego sum Christus, crederent illi. Si iactaret se per nomen alienum, perderet meritum proprium. Si iactaret se quasi Christus, nonne ipse sibi responderet, Quid te extollis? Omnis caro fenum, et claritas eius ut flos feni: fenum aruit, flos decidit. Intellige quid manet in eternum: uerbum autem Domini manet in eternum. Agnouit se: merito Dominus lucernam eum dixit. Dominus de Ioanne hoc ait: Ille erat lucerna ardens et lucens, et uos uoluistis exsultare ad horam in lumine eius . Ioannes autem euangelista quid de illo dicit? Fuit homo missus a Deo, cui nomen erat Ioannes: hic uenit in testimonium, ut testimonium perhiberet de lumine; non erat ille lumen. Quis? Ioannes Baptista. Quis hoc dicit? Ioannes Euangelista: Non erat ille lumen, sed ut testimonium perhiberet de lumine. Tu dicis, Non erat ille lumen: de quo dicit ipsum lumen, Ille erat lucerna ardens et lucens. Sed noui, inquit, quale lumen dicam; noui in cuius luminis comparatione non est lucerna lumen. Audi quid sequitur: Erat lumen uerum quod illuminat omnem hominem uenientem in hunc mundum . Ioannes non omnem illuminat hominem, Christus omnem hominem. Et Ioannes agnouit se lucernam, ne uento superbie exstingueretur. Lucerna et accendi, et exstingui potest. uerbum Dei exstingui non potest, lucerna semper potest.

5. Ioannes precursor maximus homo, ut Christus agnoscatur plus quam homo. Missus est ergo summus, homo, qui perhiberet testimonium ei qui plus esset quam homo. Quando enim ille, quo nemo maior exsurrexit in natis mulierum, dicit, Non sum ego Christus, et humiliat se Christo, aliquid plus homine intelligendus est. Nam si queris summum hominem Ioannem, plus homine Christus est; sic intellige precursorem,  ut queras iudicem; sic audi preconem, ut timeas iudicem. Missus est, predixit uenturum. Et quale testimonium Ioannes perhibet Christo? Quale audi: Cuius non sum dignus corrigiam calceamenti soluere . Intellexisti, homo, quid ageres? Omnis qui se humiliat, exaltabitur . Quid igitur de Christo? Nos omnes de plenitudine eius accepimus . Quid est, Nos omnes? Ergo Patriarche, et Prophete et Apostoli sancti, uel ante incarnationem premissi, uel ab incarnato missi, omnes nos de plenitudine eius accepimus. Nos uasa sumus, ille fons est. Ergo si intelleximus mysterium, fratres mei, Ioannes homo est, Christus Deus est: humilietur homo, et exaltetur Deus. Ut humilietur homo, eo die natus est Ioannes, quo dies incipiunt decrescere. Ut exaltetur Deus, eo die natus est Christus, quo dies incipiunt crescere. Magnum sacramentum. Ideo celebramus Natalem Ioannis, sicut Christi, quoniam ipsa natiuitas plena est mysterio. Quo mysterio? Altitudinis nostre. In homine minuamur, in Deo crescamus. In nobis humiliemur, ut in illo exaltemur. Impletum est passionibus amborum huius tante rei sacramentum. Ut minueretur homo, caput perdidit Ioannes: ut exaltaretur Deus, Christus ligno suspensus est. Ad hoc missus est Ioannes, ut eum imitemur, et ad uerbum nos teneamus. Quantumcumque se iactet humana superbia, de quauis excellentia sanctitatis, quis erit quod Ioannes? Quisquis es qui te magnum putas, non eris quod Ioannes. Nondum natus erat, et iam nasciturum Dominum exsultans in utero prenuntiabat. Quid excellentius ista sanctitate? Imitare: audi quid dicat de Christo. Nos de plenitudine eius accepimus. Lucerna in nocte fontem tibi ostendit, inde et ipse bibit: Nos enim, inquit, de plenitudine eius omnes accepimus. Nos omnes: ille fons, nos uasa: ille dies, nos lucerne. Magna infirmitas hominum: per lucernam queritur dies.

6. Non Ioannes solus, sed et Apostoli lucerne. Candelabrum lucerne, crux Christi. Sed et Apostoli, fratres mei, lucerne sunt diei. Nolite putare quia Ioannes solus est lucerna, et Apostoli non sunt. Ait illis Dominus: uos estis lux mundi. Et ne putarent quia talis lux erant, qualis dictus est lux, de quo dictum est, Erat lumen uerum, quod illuminat omnem hominem uenientem in hunc mundum; continuo docuit illos ueram ipsam lucem. Cum dixisset, uos estis lux mundi; adiunxit, et ait, Nemo accendit lucernam, et ponit eam sub modio. Quod uos dixi lucem, lucernam uos dixi: nolite exsultare in superbia uestra, ne flammula exstinguatur. Non uos pono sub modio: sed ut luceatis, in candelabro eritis. Quod est candelabrum lucerne? Audite candelabrum: estote lucerne, et habebitis candelabrum. Crux Christi est magnum candelabrum. Qui uult lucere, non erubescat de ligneo candelabro. Audi, ut intelligas quia candelabrum crux Christi est. Nemo accendit lucernam, et ponit eam sub modio, sed super candelabrum, ut luceat omnibus qui in domo sunt. Sic luceat lumen uestrum coram hominibus, ut uideant bona facta uestra, et glorificent: non sicut tu queris  glorificari, queris exstingui: glorificent Patrem uestrum qui est in celis . Per bona opera uestra glorificent Patrem uestrum. Ut lucerne esse possitis, accendere uos non potuistis, ponere uos supra candelabrum non potuistis: ille glorificetur, qui uobis hoc prestitit. Audi ergo Paulum Apostolum, audi lucernam in candelabro exsultantem. Mihi autem, ait , Mihi autem: quid tibi autem? Absit gloriari nisi in cruce Domini nostri Iesu Christi. In candelabro glorior: si se candelabrum subtrahat, cado. Absit gloriari nisi in cruce Domini nostri Iesu Christi, per quem mihi mundus crucifixus est, et ego mundo . Laudastis, et fauistis. Crucifigatur uobis mundus, crucifigimini mundo. Quid est hoc? Felicitatem non queratis de mundo: abstinete uos a felicitate mundi. Blanditur mundus, caueatur corruptor: minatur mundus, non timeatur oppugnator. Si bona mundi non te corruperint, si mala mundi non te corruperint, crucifixus est tibi mundus, crucifixus es mundo. Gloriare in candelabro: serua, lucerna, in candelabro semper humilitatem, ut teneas splendorem: obserua, ne superbia exstinguaris. Conserua quod factus es, ut de factore glorieris. Quid enim eras, homo? Omnis homo, attende quid natus es: etsi nobilis natus es, nudus natus es. Quid est nobilitas? Natiuitas pauperis et diuitis equalis est nuditas. An forte quia nobilis natus es, quantum uis uiuis? Quando nescisti, intrasti: quando non uis, exis. Postremo sepulcra inspiciantur, et ossa diuitum agnoscantur.



SERMO CCXC [* 1Kb]  . In Natali Ioannis Baptiste, Iu.



CAPUT PRIMUM.

1. Testimonium Ioannis de Christo, et Christi de Ioanne. Sanctus Ioannes [1 1Kb] , non Euangelista, sed Baptista, missus est ante faciem Christi preparare uias eius. Testimonium Christi de Ioanne est, In natis mulierum non surrexit maior Ioanne Baptista . Testimonium Ioannis de Christo est, Qui uenit post me, maior me est, cuius non sum dignus corrigiam calceamenti soluere . Utrumque testimonium consideremus, quod perhibuit Dominus seruo, et quod perhibuit seruus Domino. Quod est testimonium Domini de seruo? In natis mulierum non surrexit maior Ioanne Baptista. Quod est testimonium serui de Domino? Qui uenit post me, maior me est. Si ergo in natis mulierum non surrexit maior Ioanne Baptista; qui maior illo est, quid est? Ioannes magnus homo, sed homo: Christus Ioanne maior, quia Deus et homo. Ambo mirabiliter nati, preco et Iudex, lucerna et dies, uox et uerbum, seruus et Dominus. De sterili seruus, de uirgine Dominus. Ipse Dominus fecit sibi seruum in utero sterili, de sene patre, et de anicula matre: et idem ipse Dominus fecit sibi carnem in utero uirginis, sine homine patre,  qui fecit primum hominem sine patre et matre. Nemo surrexit in natis mulierum maior Ioanne Baptista. Tam magnus uisus est Ioannes, ut a nonnullis etiam Christus putaretur. Nec in superbia sua alienum est secutus errorem, nec ausus est dicere, Sum quod putatis: sed, quod bonum erat ei, se agnouit, ut ad pedes Domini, et ad corrigiam calceamenti seruus humiliaretur, ne uento superbie lucerna exstingueretur.



CAPUT II.

2. Natalis Christi et Ioannis cur celebretur, non aliorum. Denique quia in magno sacramento natus est Ioannes, ipsius solius iusti [1 1Kb] natalem diem celebrat Ecclesia. Et Natalis Domini celebratur, sed tanquam Domini. Date mihi alium seruum preter Ioannem inter Patriarchas, inter Prophetas, inter Apostolos, cuius natalem diem celebret Ecclesia Christi. Passionum diem seruis plurimis celebramus: natiuitatis diem nemini, nisi Ioanni. Audistis quando Euangelium legebatur, qui ordo fuerit amborum nascentium, precursoris et Dominatoris, et quod paulo ante dixi, preconis et Iudicis, uocis et uerbi. Angelus Gabriel nuntiat Ioannem, idem ipse angelus Gabriel nuntiat Dominum Iesum Christum. Precedit ille, sequitur ille: ille precedit obsequendo, sequitur ille regendo [2 1Kb] . Sequitur enim nascendo, antecedit regendo: quia et ipsum Ioannem creauit Christus, post quem creatus est Christus, et creator et creatus; creator ante matrem, creator matris, creatus in matre. Et quid dicam, creator ante matrem? Ante Abraham ego sum, ipse dixit, Euangelium loquitur : audite, uel legite. Sed parum est, ante Abraham creator: ante Adam creator, ante celum et terram creator, ante omnes Angelos uniuersamque creaturam spiritualem, Thronos, Dominationes, Principatus et Potestates, ante omnia creator. Quia in principio, non est factum uerbum, sed erat uerbum, et uerbum erat apud Deum, et Deus erat uerbum: hoc erat in principio apud Deum. Omnia per ipsum facta sunt . Si omnia, uisibilia et inuisibilia, celum et terra, et uirgo Maria: quia et uirgo Maria de terra, et Christus factor terre factus est de terra, quia ueritas de terra orta est .



CAPUT III.

3. Ioannes ideo tantus homo, ut Christo se humilians, eum plus quam hominem esse ostendat. Breuiter ergo commendo Charitati uestre magnum sacramentum. Quoniam multi futuri erant, qui putarent Christum non esse nisi hominem, nichil esse amplius quam hominem: ideo magnus homo, quo maior in hominibus non fuit, perhibuit ei testimonium Ioannes, subditus, inclinatus, humiliatus. In quantum se humilem reddidisset, si soluere corrigiam calceamenti eius, dignum se esse dixisset? Attendite in magno sacramento [3 1Kb] corrigiam calceamenti. Quantum humilis exstitisset, et si se Ioannes dixisset dignum? Quid fecit, dicendo se indignum [4 1Kb] ? Propterea  notatus est dies natiuitatis eius, et celebrationi Ecclesie commendatus.



CAPUT Iu.

4. Zacarie et Marie eadem fere uerba, non eadem incredulitas. uerum interest plurimum, non solum in matribus, quod illa uirgo, illa mulier fuerit sterilis; illa de Spiritu sancto pariens Filium Dei Dominum nostrum, illa de uiro suo sene pariens precursorem Domini. Et illud attendite. Non credidit Zacarias. Quomodo non credidit? Quesiuit ab angelo per quid cognosceret quod promittebat, quoniam ipse erat senex, et uxor eius processerat in diebus suis. Et dixit illi angelus: Ecce eris tacens, et non poteris loqui usque in diem quo hec fiant, propter quod non credidisti uerbis meis, que implebuntur in tempore suo. Idem ipse angelus uenit ad Mariam, nuntiat Christum nasciturum ex ea in carne, et Maria tale aliquid dicit. Ille enim dixit: Per quid cognoscam hoc? Ego enim sum senex, et uxor mea processit in diebus suis. Et dicitur ei: Ecce eris tacens: et non poteris loqui usque in diem quo hec implebuntur, propter quod non credidisti uerbis meis. Et accepit supplicium taciturnitatis, merito infidelitatis. Quid dixerat propheta de Ioanne? uox clamantis in eremo . Tacet Zacarias generaturus uocem. Quia non credidit, tacuit: merito obmutuit quousque uox nasceretur. Si enim recte dictum est, imo quia ualde recte dictum est in sancto psalmo, Credidi, propter quod locutus sum : quia non credebat, merito non loquebatur. Sed rogo, Domine, cum audientibus me pariter pulso, aperi nobis, expone nobis quid sibi uelit hec questio. Causas querit Zacarias ab angelo, per quid cognosceret quod illi annuntiatum est, quoniam senex erat, et uxor eius progressa in diebus suis: dicitur ei, Quoniam non credidisti, eris tacens. Nuntiatur Christus uirgini Marie, et ipsa causam querit, et dicit angelo, Quomodo fiet istud? quoniam uirum non cognosco. Et ille, Per quid cognoscam hoc? Ego enim sum senex, et uxor mea progressa in diebus suis. Et illa, Quomodo fiet istud? Quoniam uirum non cognosco. Illi dicitur, Tacebis, quia non credis: illi autem causa exponitur, silentium non imponitur. Quomodo fiet istud? Quoniam uirum non cognosco. Et angelus: Spiritus sanctus superueniet in te, et uirtus Altissimi obumbrabit tibi. Ecce quomodo fiet quod queris, ecce quomodo uirum non cognoscis et paries, ecce quomodo: quia Spiritus sanctus superueniet in te, et uirtus Altissimi obumbrabit tibi. Non timeas estum libidinis, sub tante umbraculo sanctitatis. Quare hoc? Si uerba attendamus, aut ambo crediderunt, aut ambo dubitauerunt, Zacarias et Maria. Sed nos uerba ualemus audire: Deus potest et corda interrogare.



CAPUT u.

5. Zacarias desperando interrogat, Maria inquirendo. Gratia Dei quam maxima in incarnatione uerbi. Intelligimus, karissimi, quoniam Zacarias quando ait, Per quid cognoscam hoc? ego enim sum senex, et uxor mea progressa in diebus suis, desperando dixit, non inquirendo: Maria uero quando e contra ait, Quomodo fiet istud? quoniam uirum non  cognosco, inquirendo dixit, non desperando. Dum interrogauit, non de promissione dubitauit. O uere gratia plena! Sic est enim ab angelo salutata, Aue, gratia plena. Quis hanc explicet gratiam? Quis huic gratie gratias agendo sufficiat? Fit homo, et per liberum arbitrium perit homo, et inuenitur homo factus qui fecit, ne periret quem fecit. In principio uerbum Deus apud Deum, per quod omnia facta sunt, fit caro: uerbum caro factum est, et habitauit in nobis . Caro fit uerbum, sed caro accedit ad uerbum, non perit in carne uerbum. O gratia! Ut hoc haberemus, quid digni eramus [1 1Kb] ?



CAPUT uI.

6. Diuites, id est superbi, exinaniendi sunt; et esurientes, id est humiles, implendi. Phariseus, diues; Publicanus, pauper. Sed uidete quid dicat ipsa sancta Maria, plena fide, plena gratia, mater futura, uirgo permansura. Quid dicit inter cetera, de quibus singulis loqui, ualde multum est? Quid ait? Esurientes impleuit bonis, et diuites dimisit inanes . Qui sunt esurientes? Humiles, indigentes. Qui sunt diuites? Superbi et inflati. Non uos longe mitto: ostendo uobis modo in uno templo diuitem de illis qui dimittuntur inanes, et pauperem de illis qui implentur bonis. Ascenderunt duo in templum orare; unus phariseus, et alter publicanus. Phariseus dicebat. Quid dicebat? Attende diuitem indigesta ructantem, crapulam exhalantem, sed superbie, non iustitie: Deus, inquit, gratias tibi ago, quia non sum sicut ceteri homines, raptores, iniusti, adulteri, sicut publicanus iste. Ieiuno bis in sabbato, decimas do omnium que possideo. Rogare ueneras, an te laudare? Totum te habere dixisti: nichil tanquam egens petisti. Quomodo ergo orare uenisti? Gratias tibi ago, Domine. Non dicit: Domine, da mihi gratiam. Quia non sum sicut ceteri homines, raptores, iniusti, adulteri. Ergo tu solus iustus? Quia non sum sicut publicanus iste. Insultas, non exsultas. Ieiuno bis in sabbato, decimas do omnium que possideo. O diuitem exinaniendum! ueni, ueni pauper, esuriens publicane: imo ibi sta, ubi stas. Publicanus enim de longinquo stabat. Sed Dominus humili appropinquabat. Nec oculos in celum audebat leuare. Quo oculos non leuabat, ibi cor habebat. Sed percutiebat pectus suum, dicens: Domine, propitius esto mihi peccatori. O esurientem bonis implendum!

7. Dominicum iudicium de Phariseo et Publicano. Pelagianos redarguit ipso Phariseo superbiores. Audisti, Domine, controuersiam; prome sententiam. Audite sententiam inter partes prolatam. Non appellat uictus, quia non est ad quem. Non enim appellat a Filio ad Patrem. Deus enim Pater non iudicat quemquam; sed omne iudicium dedit Filio . Dicat ergo sententiam inter partes ueritas. Amen, inquit, dico uobis, quia descendit hic iustificatus de templo, magis quam ille phariseus. Quare hoc, rogo te? qua iustitia? uis audire? Quoniam omnis qui se exaltat, humiliabitur; et qui se humiliat, exaltabitur . A quo iste exaltabitur, et qui se exaltat humiliabitur.  Quia esurientes impleuit bonis, et diuites dimisit inanes. uade nunc, et uentila diuitias tuas: iacta te, et dic, Diues sum. Quam diues? Si uolo, iustus sum; si nolo, iustus non sum. In potestate habeo iustum esse, et iustum non esse. Non audis in Psalmo, Qui confidunt in uirtute sua ? Ergo Deus tibi carnem, Deus tibi sensum, Deus tibi animam, Deus tibi mentem, Deus tibi intelligentiam dedit: tu das tibi ipsi iustitiam? Quid est caro, quid sunt sensus, quid est anima, quid est mens, quid est intelligentia sine iustitia? Nonne omnia ista, si iustitia careant, ad penam ualebunt? Ergo tam diues es, ut cum Deus tibi dederit inferiora, des tibi potiora? Male diues, exinaniende diues; si tamen habes quod te habere dixisti: Quid habes quod non accepisti ? Nec saltem a superbo et diuite illo phariseo, de his que te habere dixisti, gratias Domino agere didicisti.



SERMO CCXCI [* 1Kb]  . In Natali Ioannis Baptiste, u.

1. Ioannis natiuitas mirabilis propter Christum. Quem diem celebramus hodiernum uobis dici non opus est, quia omnes, cum Euangelium legeretur, audistis. Hodie accepimus sanctum Ioannem Domini precursorem, sterilis filium nuntiantem uirginis filium, sed tamen seruum nuntiantem Dominum. Quia enim uenturus erat per uirginem Deus homo, precessit eum de sterili mirabilis homo: ut cum se indignum dicit, cuius calceamenti corrigiam soluat mirabilis homo, agnoscatur Deus homo. Mirare Ioannem, quantum potes: Christo proficit quod miraris. Proficit, inquam, Christo, non quia tu prestas aliquid Christo, sed ut tu proficias in Christo. Mirare ergo Ioannem, quantum potes. Audisti quod mireris. Annuntiatur per angelum patri sacerdoti: uocem aufert angelus patri non credenti; remanet mutus, in filii natiuitate exspectans linguam. Concepit sterilis, concepit et anus: gemina infecunditas, sterilitas et etas. Dicitur ab angelo qualis futurus sit: impletur in eo quod dicitur; et quod maxime mirandum est, impletur Spiritu sancto adhuc ex utero matris sue. Deinde ueniente Maria sancta, exsultat in utero; et quem non poterat uocibus, salutat motibus. Nascitur, dat patri uocem; pater loquens dat filio nomen: mirantur omnes tantam gratiam . Quid enim aliud quam gratia? Ubi enim Ioannes iste promeruit Deum? Ubi promeruit Deum, antequam esset qui promereretur? O gratia gratis data!

2. Ex magnitudine Ioannis maiestas Christi intelligenda. Mirantur omnes, obstupescunt, et motu cordis sui dicunt, ut scriberetur nobis quod legeretur: Quid, putas, erit puer iste? Nam manus Domini cum illo. Quid, putas, erit puer iste? Excedit metas humane nature. Nouimus pueros: sed, quid, putas, erit puer iste? Quare dicis, Quid, putas, erit puer iste? Manus enim Domini cum illo? Quia manus Domini cum illo  est, iam scimus; sed quid erit, nescimus. Utique ualde magnus erit, qui tam magnus cepit. Quid erit, qui tantillus tantus est? quid erit: Hebescit humana infirmitas, omnium considerantium corda contremiscunt: Quid, putas, erit puer iste? Magnus erit: sed quid erit qui maior illo erit? ualde iste magnus erit: sed quid erit qui isto magno maior erit? Si ille qui modo cepit esse, tam magnus erit, quid erit qui erat? Sed quid dixi, qui erat? Ante Ioannem et Zacarias erat, multo magis ante Ioannem et Abraham et Isaac et Iacob erant. Ante Ioannem certe celum et terra erant. Quid erit qui in principio erat? In principio enim, quod est ante Ioannem, et ante omnem hominem, fecit Deus celum et terram . Sed per quid fecit queris? In principio non fecit Deus uerbum, sed erat uerbum: In principio erat uerbum, et uerbum erat, non qualecumque, sed Deus erat uerbum. Omnia per ipsum facta sunt. Et nouissimo tempore factus est qui erat, ne periret quod fecerat. Quid, putas, erit puer iste? Manus enim Domini cum illo est. Si puer tam magnus erit, quia est cum illo manus Domini; quid ipsa manus Domini? Christus enim manus Domini, Filius Dei manus Dei, uerbum Dei manus Dei. Que est enim manus Dei, nisi per quam facta sunt omnia? Quid, putas, erit puer iste? Manus enim Domini cum illo. O humana infirmitas, quid factura es in iudice, que sic hesitas in precone? Sed etiam hic quid dixi? Redeo ad considerationem consuetudinis humane. Et quid dixi? Preconem dixi, iudicem dixi et preco: homo, et iudex homo. Quod apparebat dixi, quod latebat quis dixerit? uerbum caro factum est : non tamen uerbum in carnem uersum est. uerbum caro factum est, accipiendo quod non erat; non amittendo quod erat. Ecce admirati sumus preconis eius natiuitatem, quam hodie celebramus, sed propter quem facta est uideamus.

3. Angelus ad Zacariam et ad Mariam missus. Oratio Zacarie quomodo exaudita. uenit angelus Gabriel ad Zacariam, non ad Elisabeth uxorem eius, matrem Ioannis: uenit, inquam, angelus Gabriel ad Zacariam, non ad Elisabeth. Quare? Quia Ioannes per Zacariam futurus erat in Elisabeth. Ergo angelus annuntians uenturum Ioannem nascendo, non uenit ad exceptorium uentris, sed ad fontem seminis. Nuntiauit amborum futurum filium, sed patri nuntiauit. uenturus enim erat Ioannes de connubio masculi et femine. Ecce iterum ipse Gabriel uenit ad Mariam, non ad Ioseph: unde erat caro illa ceptura, unde erat initium habitura, ad ipsam angelus uenit. Patri autem sacerdoti Zacarie quomodo angelus futurum filium prenuntiauit? Noli, inquit, timere, Zacaria, exaudita est oratio tua. Quid enim, fratres mei, sacerdos ille ideo intrauerat in sancta sanctorum, ut filios precaretur a Domino: Absit. Dicit aliquis: Unde hoc probas? non enim indicauit Zacarias quid rogauerit. Unum est quod breuiter dico: Si petisset filium, crederet annuntiatum. Angelus dicit quod ei filius nasceretur, ille non credit? certe hoc rogauerat? Quis rogat  sine spe? aut quis non credit in spe? Si non speras, quare petis? si speras, quare non credis? Quid ergo? Exaudita est, inquit, oratio tua: nam ecce concipiet Elisabeth, et pariet tibi filium. Quare? Quia exaudita est oratio tua. Si diceret Zacarias, Quare? hoc rogaui? Utique angelus nec falleretur, nec falleret, quando dicebat? Exaudita est oratio tua: nam ecce paritura est uxor tua. Sed quare hoc dictum est? Quia ille pro populo sacrificabat: sacerdos pro populo sacrificabat, populus Christum exspectabat; Ioannes Christum annuntiabat.

4. Maria inter mulieres benedicta. Angelus uero idem ipse ad Mariam uirginem: Aue, inquit, gratia plena, Dominus tecum: iam tecum est qui erit in te. Benedicta tu inter mulieres. Proprietate hebraice lingue omnes feminas mulieres dici solere Scriptura sancta testatur: ne forte mirentur aut scandalizentur, qui non solent Scripturas audire. Dominus quodam Scripturarum loco aperte dicit, Segregate mulieres, que non cognouerunt uirum . Ipsam denique recolite originem nostram: quando facta est Eua de latere uiri, quid dicit Scriptura? Detraxit ei costam, et edificauit eam in mulierem . Iam mulier uocatur, de uiro quidem sumpta, sed nondum uiro coniuncta. Iam ergo cum auditis ab angelo, Benedicta tu inter mulieres; sic accipite, ac si more nostro diceretur, Benedicta tu inter feminas.

5. Zacarie et Marie similis interrogatio, animus dissimilis. Propositum uirginitatis. Promittitur Zacarie filius, promittitur et sancte Marie filius, et dicit etiam ipsa pene ipsa uerba que dixerat Zacarias. Quid enim dixerat Zacarias? Unde mihi hoc? Ego enim sum senex, et uxor mea sterilis, et progressa in diebus suis. Quid et Maria sancta? Quomodo fiet istud? Similis uox, dissimile cor. uocem similem aure audiamus, cor autem dissimile angelo pronuntiante noscamus. Peccauit Dauid, et a propheta correptus dixit, Peccaui: continuo ei dictum est, Dimissum est tibi peccatum . Peccauit Saül, et a Propheta correptus dixit, Peccaui: nec ei dimissum est peccatum, sed mansit ira Dei super eum . Quid est hoc, nisi quod similis uox, dissimile cor? Homo enim est uocis auditor, Deus cordis inspector. In illis ergo uerbis Zacarie non fuisse fidem, sed dubitationem et desperationem angelus uidit, angelus indicauit, uocem tollendo, infidelitatem damnando. Sancta uero Maria: Quomodo fiet istud, quia uirum non cognosco? Agnoscite propositum uirginis. Quando diceret, concubitura cum uiro, Quomodo fiet istud? Si enim fieret, quomodo de omnibus infantibus fieri solet, non diceret, Quomodo fiet? Sed illa propositi sui memor, et sancti uoti conscia, quia nouerat quid uouerat; dicendo, Quomodo fiet istud, quoniam uirum non cognosco? quoniam non nouerat hoc fieri, ut filii nascerentur nisi coniugatis et concumbentibus cum uiris suis, quod ipsa proposuerat ignorare, dicendo, Quomodo fiet istud? modum quesiuit, non de Dei omnipotentia dubitauit. Quomodo fiet istud? Quis modus est quo fiet istud? Annuntias  mihi filium, habes meum paratum animum, dic mihi modum. Potuit enim uirgo sancta metuere, aut certe ignorare consilium Dei, quomodo eam uellet habere filium, quasi improbasset uirginis uotum. Quid enim si diceret, Nube, coniungere uiro? Non diceret Deus accepit enim uotum uirginis, quomodo Deus [1 1Kb] . Et hoc ab illa accepit, quod ipse donauit. Dic mihi ergo, nuntie Dei, Quomodo fiet istud? uide angelum scientem, illam querentem, non diffidentem. Quia ergo uidit eam querentem, non diffidentem, non se negauit instruentem. Audi quomodo: erit uirginitas tua, tu tantum crede ueritatem, serua uirginitatem, accipe integritatem. Quoniam integra est fides tua, intacta erit et integritas tua. Denique audi quomodo fiet istud: Spiritus sanctus superueniet in te, et uirtus Altissimi obumbrabit tibi. Tale umbraculum nescit libidinis estum. Propterea, quia Spiritus sanctus superueniet in te, et uirtus Altissimi obumbrabit tibi; quia fide concipis, quia credendo, in utero, non concumbendo habebis: propterea quod nascetur de te Sanctum, uocabitur Filius Dei.

6. Maria ex gratia mater Filii Dei. Quid es, que postea paritura es? Unde meruisti? unde hoc accepisti? unde fiet in te qui fecit te? Unde, inquam, tibi hoc tantum bonum? uirgo es, sancta es, uotum uouisti; sed multum quod meruisti, imo uero multum quod accepisti. Nam unde hoc meruisti? Fit in te qui fecit te, fit in te per quem facta es: imo uero per quem factum est celum et terra, per quem facta sunt omnia, fit in te uerbum Dei caro, accipiendo carnem, non amittendo diuinitatem. Et uerbum iungitur carni, et uerbum copulatur carni; et huius tanti coniugii thalamus, uterus tuus; et huius, inquam, tanti coniugii, id est uerbi et carnis thalamus uterus tuus: unde ipse sponsus procedit de thalamo suo . Inuenit te uirginem conceptus, dimittit uirginem natus. Dat fecunditatem, non tollit integritatem. Unde tibi hoc? Proterue uirginem uideor interrogare, et quasi importune aures uerecundas ista mea uoce pulsare. Sed uideo uirginem uerecundantem, et tamen respondentem, meque admonentem: Queris a me unde mihi hoc? uerecundor tibi respondere bonum meum, angeli audi ipsius salutationem, et in me agnosce tuam salutem. Crede cui credidi. Unde mihi hoc queris? Angelus respondeat. Dic mihi, angele, unde Marie hoc? Iam dixi, cum salutaui: Aue, gratia plena .



SERMO CCXCII [* 1Kb]  . In Natali Ioannis Baptiste, uI. In quo disputatur contra Donatistas  .



CAPUT PRIMUM.

1. Ioannis natiuitas cur celebretur, non aliorum. Diei hodierne solemnitas solemnem desiderat tanta exspectatione sermonem. Ergo, adiuuante Domino, ministrabimus uobis quod dederit, recolentes et animo tenentes nostre officium  seruitutis, ut loquamur, non tanquam magistri, sed tanquam ministri; non discipulis, sed condiscipulis; quia nec seruis, sed conseruis. Magister autem unus est nobis, cuius schola in terra est, et cathedra in celo: cuius precursor Ioannes est natus, cuius natiuitatis dies hodiernus traditur, hodie celebratur. Hoc maiorum traditione suscepimus, hoc ad posteros imitanda deuotione transmittimus. Ioannis ergo non Euangeliste, sed Baptiste Natalem hodie celebramus. Qua prima re posita, occurrit questio non pretereunda, quare Natalem, quo est ortus ex utero Ioannes, potius celebremus, quam cuiuslibet apostoli uel martyris uel prophete uel patriarche? Si interrogemur, quid respondebimus? Quantum mihi uidetur, quantum mearum uirium mediocritati occurrit, hec causa est: Discipuli Domini nati, et per etatis accessum ad annos capaciores perducti, in discipulatum assumpti sunt; illorum postea fides Domino adhesit, sed nullius illorum natiuitas Domino militauit. Recordemur et Prophetas, recolamus Patriarchas: nati sunt homines, etatis accessu repleti Spiritu sancto prophetauerunt Christum; nati sunt, ut postea prophetarent. Ioannis autem ipsa natiuitas Dominum Christum prophetauit, quem conceptum ex utero salutauit.



CAPUT II.

2. Cur tantus homo Ioannes, nec inter discipulos Domini, sed discipulos habens cum Domino. Donatistarum uoces superbe. Ista, ut potuimus, soluta questione, alteram aggrediamur, pro uiribus quas dederit Dominus. Occurrit enim alia questio aliquanto, ut mihi uidetur, obstrusior, et ad perscrutandum laboriosior, in qua me multum adiuuabit uestra intentio, et pro mea exiguitate ad Dominum deprecatio. Ioannes iste tanta excellens gratia, ut quemadmodum dictum est, Dominum etiam ex utero salutaret, nondum loquendo, sed exsultando; cuius gratia in Deum iam tunc erat aperta, quando eius caro in carne erat inclusa: hic ergo Ioannes non inuenitur inter discipulos Domini, sed inuenitur potius discipulos habuisse cum Domino. Quid est hoc? Quis est iste homo? Homo tantus [1 1Kb] , quis homo tantus? quantus tantus homo? Tamen non sequebatur inter discipulos Dominum, et sequebantur eum discipuli: absit ut dicam, contra Dominum; sed tamen quasi extra Dominum. Discipulos habebat Christus, discipulos habebat Ioannes: docebat Christus, docebat Ioannes. Quid iam dicam? Baptizabat Ioannes, baptizabat Christus. Plus hic de baptismo dico, a Ioanne baptizatus est Christus. Ubi sunt qui de ministerio Baptismi arrogantia tumide animositatis inflantur? Ubi sunt uoces carentes humilitate, elate superbia, Ego baptizo, ego baptizo? Quid dixisses, si Christum baptizare meruisses? Magna iam, quantum aduertit Sanctitas uestra, apparere et eminere causa cepit, qua fuerat et Christus a Patre mittendus, et Ioannes a Christo premittendus. Prior missus est Ioannes, sed sicut ab obsequentibus anteceditur iudex. Posterior homo creatus est Christus, sed Ioannem creauit Deus Christus. Erat igitur Ioannes homo perfectus quidem, et  cuius tanta gratia commendata est, ut ipse de illo Dominus diceret, In natis mulierum nemo exsurrexit maior Ioanne Baptista . Iste ergo tam magnus agnoscit Dominum in paruo magnum: agnoscit homo eum qui uenerat homo Deus. Si enim in natis mulierum, hoc est, in hominibus, nemo exsurrexit maior Ioanne Baptista; quisquis Ioanne plus est, non tantum homo, sed et Deus est. Debuit ergo tantus iste, et discipulos proprios habere, et cum discipulis suis magistrum omnium Christum cognoscere. Quod enim est maius testimonium ueritatis, quam se humiliando eum agnoscere, cui emulando poterat inuidere? Putari Christus potuit, et noluit: existimari Christus potuit, et noluit. Dixerunt homines, cum fallerentur in eo: Num forte hic est Christus? Respondit ille quod non erat, ut maneret quod erat. Inde quippe Adam lapsus perdidit quod erat, quia id quod non erat usurpauit. Recolebat hoc homo iste magnus, sed ut paruo Christo minimus: nouerat hoc, recolebat hoc, et tenebat; quia recipere quod ille perdiderat cogitabat. Homo ergo iste, ut dixi, magnus Ioannes, cui Dominus testimonium tale perhibuit, quem sic ueritas commendauit, ut diceret, In natis mulierum non exsurrexit maior Ioanne Baptista; potuit credi Christus, imo iam ab eis qui eius magnitudinis gratia fallebantur, credebatur Christus: et in illo errore morerentur, nisi ab illo confitente corrigerentur. Respondit ergo ita putantibus, et ait: Non sum ego Christus . Tanquam diceret: Certe in honorem meum ita fallimini; et certe mihi hoc putando magnam additis laudem: sed ego me debeo agnoscere, ut uobis errantibus ille possit ignoscere. Si enim quod non erat fallaciter putaretur, ab illo qui erat ueraciter amputaretur.



CAPUT III.

3. Christus ut humilitatis uiam doceret, baptizatus et incarnatus. Premissus est ergo Ioannes, ut Dominum humilem baptizaret. Baptizari enim Dominus propter humilitatem uoluit, non propter iniquitatem. Dominus Christus quare est baptizatus? Dominus Christus Dei Filius unigenitus, quare est baptizatus? Inueni quare est natus, et ibi inuenies quare sit baptizatus. Ibi quippe inuenies humilitatis uiam, quam pede superbo non carpis: quam nisi humili pede calcaueris, ad celsitudinem, quo perducit, peruenire non poteris. Baptizatus est propter te, qui descendit propter te. uide quantus factus sit tantillus: Qui cum in forma Dei esset, non rapinam arbitratus est esse equalis Deo. Non enim erat rapina, sed erat natura equalitas Filii cum Patre. Ioannes si se Christum putari uellet, illi rapina esset. Non ergo rapinam arbitratus est esse equalis Deo. Erat enim, et sine rapina erat, ceternus ab eterno natus erat. Tamen semetipsum exinaniuit formam serui accipiens ; hoc est, formam hominis accipiens. Qui cum in forma Dei esset, non formam Dei accepisset: ergo cum in forma Dei esset, semetipsum exinaniuit, formam serui accipiens. Sic accepit quod non erat, ut non perderet quod erat. Manens Deus, hominem assumpsit. Formam serui accepit, et factus est Deus homo, a quo Deo factus est homo.



CAPUT Iu.


uide ergo, que maiestas, que potestas, que sublimitas, que cum Patre equalitas uenit propter nos ad indumentum forme seruilis: et intellige illam a magistro tanto humilitatis uiam; quoniam plus est quod uoluit homo fieri, quam quod uoluit ab homine baptizari.

4. Baptizari cur a Ioanne uoluit. Baptizat ergo, inquam, Ioannes Christum, seruus Dominum, uox uerbum. Mementote enim, Ego sum uox clamantis in eremo: et mementote quia uerbum caro factum est, et habitauit in nobis . Baptizat ergo, inquam, Ioannes Christum, seruus Dominum, uox uerbum, creatura Creatorem, lucerna solem; sed solem, qui fecit hunc solem; solem de quo dictum est, Ortus est mihi sol iustitie, et sanitas in pennis eius . De quo impii sero penitentes in fine in iudicio Dei dicturi sunt: Quid nobis profuit superbia? aut quid diuitiarum iactantia contulit nobis? Transierunt illa omnia, tanquam umbra: et cum umbris qui secuti sunt umbras. Ergo, inquiunt, errauimus a uia ueritatis, et iustitie lumen non luxit nobis, et sol [1 1Kb] non est ortus nobis . Illis non est ortus Christus, a quibus non est agnitus Christus. Sol ille iustitie, sine nube, sine nocte; ipse non oritur malis, non oritur impiis, non oritur infidelibus. Nam solem istum de celo corporeum quotidie facit oriri super bonos et malos . Baptizauit ergo, ut dixi, creatura Creatorem, lucerna solem: et non se extulit baptizator, sed subdidit baptizando  . Nam uenienti ad se dixit: Tu uenis ad me baptizari? Ego a te debeo baptizari. Magna confessio, et secura lucerne in humilitate professio. Illa si contra solem extolleretur, uento superbie cito exstingueretur. Hoc est ergo quod Dominus preuidit, quod baptismo suo Dominus docuit. Baptizari uoluit tantus a tantillo; ut breue explicem, saluator a saluando. Nam meminerat Ioannes alicuius fortassis, quamuis tantus esset, egritudinis sue. Nam unde, Ego a te debeo baptizari? Certe Domini Baptismus salus: quia Domini est salus . Nam uana salus hominum . Unde ergo, Ego a te debeo baptizari, si non opus habebat curari? Mira autem in ipsa Domini humilitate medicina: ille baptizabat, et ille sanabat. Si enim Christus saluator omnium hominum, maxime fidelium : apostolica et uera sententia est, quia Christus saluator omnium hominum: nemo dicat, Non opus habeo saluatore. Qui hoc dicit, se medico non humiliat, sed in morbo suo perit. Si saluator omnium hominum, ergo et Ioannis: neque enim Ioannes non homo. Magnus quidem homo, sed tamen homo. Ille saluator omnium hominum: agnoscit itaque ille saluatorem suum. Neque enim Ioannis non erat saluator Christus. Non hoc dicit ipse, qui humiliter confitetur, dicens: Ego a te debeo baptizari. Et Dominus: Sine modo, impleatur omnis  iustitia . Quid est, omnis iustitia? Humilitate commendauit iustitiam: iustitiam nobis maxime humilitate magister celestis et uerus Dominus commendauit. Quod enim baptizabatur, ad humilitatem pertinebat: et ideo quod ad humilitatem pertinebat facturus, dixit: Impleatur omnis iustitia.

5. Donatiste locum Euangelii de arbore et eius fructu ad ministrum Baptismi perperam transferunt. Preuidit multos inflaturos se de ministerio Baptismi, et dicturos, Ego baptizo; et, Qualis sum ego qui baptizo, talem facio quem baptizo. Unde hoc probas? Probo, inquit. Quibus testimoniis? Euangelicis, inquit. Audiamus nescio quem nouum euangelistam contra antiquum Baptistam. Quibus ergo testimoniis euangelicis probas, quod qualis es, talem facis eum quem baptizas? Quoniam scriptum est, inquit, Arbor bona bonos fructus facit. Scriptum recito, Euangelium fero: Arbor bona bonos fructus facit, arbor mala malos fructus facit . Agnosco Euangelium: sed tu te, quantum arbitror, non agnoscis. Et ut te patienter aliquantum feram, expone quod loqueris, non me intellexisse interim deputa. Dic mihi quo pertineant hec testimonia, quid adiuuent ad soluendam huiusmodi de Baptismate questionem. Arbor, inquit, bona, bonus baptizator est. Arbor, inquit, bona, sicut illi dicunt: arbor bona, inquit, bonus baptizator est; fructus eius bonus, qui ab illo baptizatur: tunc enim erit fructus bonus, si ille fuerit arbor bona. Quid dicis de Christo et Ioanne? Euigila, expergiscere, perstringit oculos tuos splendor perspicue ueritatis; uide quid premissum est ante nos; lege Euangelium: Ioannes baptizauit Christum. Dicturus es, Ioannes arbor, fructus Christus? Creaturam uocabis arborem, et fructum Creatorem? Ideo uoluit Dominus Christus a Ioanne baptizari, non ut per baptismum iniquitate careret, sed ut iniquitati os clauderet. Ecce qui baptizat, inferior est; qui baptizatur, dicturus sum, melior? Hoc forte ad me multum est intelligi. Ad homines redi, ambos uide homines. Ananias Paulum baptizauit. Anania Paulus melior fuit. Nunquam fructus arbore melior fuit. Arbor enim profert fructum, non profertur a fructu.

6. Donatiste se pro Christo iactare conuincuntur. Tu quid tibi assumas, non uides? Ipse Dominus ait: Multi uenient in nomine meo dicentes, Ego sum Christus . Multi errantes et seducentes uenerunt in nomine Christi, nullum audiuimus dicentem, Ego sum Christus. Innumerabiles heretici uenerunt omnes in nomine Christi, id est in nomine Christi palliati uenerunt, parietem luteum splendido nomine dealbantes uenerunt, et neminem audiuimus dicentem, Ego sum Christus. Quid ergo? Dominus nesciuit quid predixit? An potius nos ad intelligendum secreta ipsa ad apertionem secreti de somno excitauit, ut perscrutemur et pulsemus, ut nobis aperiatur quod tectum est, et aperto tecto ad Dominum submittamur, ut sicut ille paralyticus, a Domino sanari mereamur ? Prorsus inuenimus istos dicentes, Ego sum Christus: non his uerbis, sed quod peius  est, factis. Non audacia uerborum istorum. Quis enim eos audit? Quis ad aures uel ad cor, tam insipientes deceptus admittit? Si dicat ei qui eum baptizaturus est, Ego sum Christus: auertit faciem suam ab illo, relinquit hominis arrogantiam manifestam, querit Dei gratiam. Non ergo ita ille, Ego sum Christus. Sed quoniam alio modo, Ego sum Christus; uidete quemadmodum. Christus sanat, Christus mundat, Christus iustificat: homo non iustificat. Quid est iustificare? Iustum facere. Quomodo mortificare, mortuum facere; uiuificare, uiuum facere: sic et iustificare, iustum facere. Ecce de transuerso baptizator quidam, non per ianuam intrans, sed per maceriam descendens; non pastor et custos, sed fur et latro; de transuerso ait, Ego baptizo. Si sicut minister, audeo [1 1Kb] : noli addere; quidquid amplius est a malo est . Et tamen addit, non dubitat. Quid addit? Ego iustifico, ego iustum facio. Hoc est enim, Ego sum arbor bona, ex me nascatur qui uult esse fructus bonus. Paululum, si sapienter admittis, audi; pauca uerba sunt, et nisi fallor, lucida sunt. Tu ergo iustificas, tu iustum facis? Ergo, inquit [2 1Kb] , credat in te quem iustificas. Dic, aude dicere, Crede in me; qui non dubitas dicere, Iustificaris a me. Turbatur, fluctuat, excusat. Quid enim opus est, inquit, ut dicam illi, Crede in me? Crede in Christum, dico. Hesitasti, dubitasti: aliquantum ad nos dignatus es descendere. Confessus es aliquid, unde saneris. Dixisti aliquid rectum, unde praua tua cetera corrigantur. Audi iam non me, sed te. Certe enim non audes dicere, Crede in me. Absit, inquit. Et tamen audes dicere, Iustifico te. Audi, et disce, quia unde non audes dicere, Crede in me; inde debes non audere dicere, Iustifico te. Apostolus loquitur, cui cedes, cui uelis nolis, subderis. Non enim Apostolo tanquam homini, sed ei de quo dicit Apostolus, An uultis experimentum accipere eius, qui in me loquitur Christus ? Audi ergo non Apostolum, sed Christum per Apostolum. Quid dicit Apostolus? Credenti in eum qui iustificat impium, deputatur fides eius ad iustitiam . Intendite, obsecro; uidete quam planum est, quam apertum est: Credenti in eum qui iustificat impium, deputatur fides eius ad iustitiam. Quisquis crediderit in eum qui iustificat impium, qui de impio facit pium: quisquis ergo crediderit in eum qui iustificat impium, qui iustum facit eum qui impius erat, deputatur fides eius ad iustitiam. Modo dic, si audes, Iustifico te. uide quomodo tibi respondi ex Apostolo: Si iustificas me, credam in te; quia credenti in eum qui iustificat impium, deputatur fides eius ad iustitiam. Iustificas me? credam in te. Si enim tu me iustificas, ego ero credens in eum qui iustificat me, id est, qui iustificat impium: securus credo, quia deputatur fides mea ad iustitiam. Si ergo non audes dicere, Iustifico te; imo si non audes dicere, Crede in me: caue iam ne dicas, Iustifico te. Perdite, inueni te; ne perdas et me et te.

 7. Locus Euangelii de arbore et fructu quomodo intelligendus. Nam illud quod proposuisti de arbore et de fructu, propono tibi aliquid de exemplis, ut discas intelligere quod dictum est, Arbor bona bonos fructus facit, et arbor mala malos fructus facit. Ego enim sic intelligo, quomodo et ipse Dominus exponit. Quid est, Arbor bona bonos fructus facit ? Bonus homo de bono thesauro cordis sui profert bona; et malus homo de malo thesauro cordis sui profert mala . Homines arbores posuit, thesauros actus posuit. Qualis homo est, tales actus habet. Si bonus homo est, bonos actus habet; si malus homo est, malos actus habet: non potest bonus homo malos actus habere, nec malus homo bonos actus habere. Quid euidentius? quid liquidius? quid apertius? Modo autem te arborem facis bonam qui baptizas, et fructum facis eum quem baptizas; ut qualis es tu, talis sit ille. Absit ab illo, et uide quam peruerse intelligis. Est apud uos aliquis, aut fuit aliquando adulter uel occultus. Sed quod nescio, inquit, non me contaminat. Non inde ago; alia questio est: de Baptismo uolo aliquid dicere; hoc enim suscepimus. Occultus adulter est: ergo fictus est; non adulter fictus, sed adulter uerus, fictus castus. Istum ergo adulterum hominem fictum, magisque fictum, quia latet; nam si apertus sit adulter, iam fictus non est: istum ergo adulterum fugiet profecto Spiritus sanctus. Euidens quippe est prolata sententia: Sanctus enim Spiritus discipline effugiet fictum . Cum ergo sit iste adulter occultus, utique baptizat. Ecce uideo hominem baptizatum ab adultero occulto: natus est fructus; ubi est arbor bona? Baptizatus est, innocens est, facta est in illo remissio peccatorum; ergo iustificatus est impius, natus est fructus bonus: quero de qua arbore? Dic, responde mihi: arbor illa occultus adulter est, mala arbor est; si huius arboris iste fructus, malus fructus est. Sententia Domini est, Arbor mala malos fructus facit. Respondebis, ut istum fructum bonum esse commendes, non eum de illa arbore natum. Non enim quia nescis tu illam arborem malam, ideo non est mala: tanto est peior, quanto magis ignoratur. Tanto enim magis ignoratur, quanto perdita astutia occultat factum suum. Nam si apertus adulter esset, uel confessione sanabilis esset. Pessima arbor, et tamen ecce fructus bonus. Unde natus? an forte non natus? Natus, inquis. Quero unde: quid dicturus es? Unde natus est iste? Non est quid dicat, nisi, De Deo: nescio utrum aliud dicturus est, quam, Ex Deo. Si hoc de omnibus diceret, et non se, cum sit arbor mala, fingendo ostenderet bonam, faceretque peiorem, de omnibus diceret quod ex Deo nascuntur; habet Euangelii euidentem sententiam: Dedit eis potestatem filios Dei fieri, qui non ex carne, non ex sanguine, non ex uoluntate uiri, neque ex uoluntate carnis, sed ex Deo nati sunt . Ergo redi ad istum: ex Deo natus est? Ex Deo. Quare iste ex Deo? Quia fructus bonus de arbore mala nasci non potuit. Castus baptizator arbor bona est, non est fictus; uere castus baptizauit, fructus bonus de arbore  bona. Ecce et iste fructus bonus, de qua arbore natus est? Dic de mala, si audes. Non audeo, inquit. Ergo et ipse de bona? De bona. De qua bona? Ex Deo. Ille quid? Ex homine casto. Paululum intende: intelligamus quod dicimus. Iste ab homine casto baptizatus, ex arbore bona, id est, ex homine bono, natus est fructus bonus. Ille ab adultero occulto baptizatus, ex arbore mala natus est fructus, quid? Bonus. Non potest fieri. Si bonus est fructus: ergo arborem muta. Fructum istum bonum confiteris, illum hominem malum, quia occultus adulter est: arborem muta huic fructui. Mutaui, inquis: ideo dixi, Ex Deo. Iam compara istos duos natos: illum baptizauit castus manifestus; hunc baptizauit adulter occultus: ille ex homine, iste ex Deo natus est. Felicius ergo natus est ex adultero occulto, quam ille ex casto manifesto.

8. Ex Ioannis et Apostoli uerbis Donatistas redarguit. Melius ergo Ioannem audis, o heretice; melius audis precursorem recursor [1 1Kb] ; melius audis humilem, o superbe; melius audis lucernam ardentem, o lucerna exstincta. Audi Ioannem, cum ueniretur ad eum: »Ego quidem baptizo uos in aqua.« Et tu, si te agnoscas, minister es aque. »Ego,« inquit, »baptizo uos in aqua; qui ueniet autem, maior me est.« Quantum maior te est? »Cuius non sum dignus corrigiam calceamenti soluere.« Quantum se humiliaret, si se dignum diceret? Ne hoc quidem dixit dignum se esse, corrigiam calceamenti soluere. Ipse est qui baptizat in Spiritu sancto . Quid te pro Christo supponis? Ipse baptizat in Spiritu sancto. Ergo ipse iustificat. Tu quid dicis? Ego baptizo in Spiritu sancto, ego iustifico. Certe non dicis, Ego sum Christus? Certe non es de illis, de quibus dictum est, Multi uenient in nomine meo dicentes, Ego sum Christus ? Captus es: atque utinam uel captus inueniaris, qui non captus perieras. Bonum est ad escam magni regis capi retibus ueritatis. Noli ergo iam dicere, Ego iustifico, ego sanctifico: ne conuincaris dicere, Ego sum Christus. Dic potius quod amicus sponsi, non qui te uelis iactare pro sponso: Neque qui plantat est aliquid, neque qui rigat; sed qui incrementum dat Deus . Audi etiam et ipsum, de quo agimus, amicum sponsi. Certe cum Christo quasi discipulos habebat, et Christi discipulus non erat: audi illum confitentem se Christi discipulum. uide illum inter Christi discipulos, et tanto certiorem, quanto humiliorem; tanto humiliorem, quanto maiorem. uide illum facientem quod scriptum est, Quanto magnus es, tanto humilia te in omnibus, et coram Deo inuenies gratiam . Iam dixit, Non sum dignus corrigiam calceamenti soluere: sed non in hoc se discipulum demonstrauit. Qui de celo, inquit, uenit, super omnes est : nos autem omnes de plenitudine eius accepimus . Ergo et ipse inter discipulos erat, qui cum Christo discipulos colligebat. Audi apertius fatentem se discipulum: Qui habet sponsam, sponsus est; amicus autem sponsi stat, et audit eum . Et ideo  stat, quia audit eum. Stat et audit; quia si non audiat, cadit. Merito ille, Auditui meo dabis, inquit, exsultationem et letitiam. Quid est, auditui meo? Audire illum, non audiri uelle pro illo. Et ut nouerimus quia in eo quod audit eum, humilitatem commendat: cum dixisset, Auditui meo dabis exsultationem et letitiam; continuo subiunxit, et exsultabunt ossa humiliata . Stat ergo et audit eum. Exsultabunt ossa humiliata, quia franguntur elata. Nullus ergo sibi seruus potestatem Domini assumat. Gaudeat se esse in familia, et si est prepositus, proferat in tempore conseruis cibaria ; sed unde et ipse uiuat, non ut de ipso illi uiuant. Nam quid est proferre in tempore cibaria, nisi proferre Christum, laudare Christum, commendare Christum, predicare Christum? hoc est, proferre in tempore cibaria. Nam ut esset ipse Christus cibaria iumentorum suorum, natus in presepi positus est.



SERMO CCXCIII [* 1Kb]  . In Natali Ioannis Baptiste  , uII.

1. Ioannis et Christi in natiuitate comparatio. Sancti Ioannis, cuius natiuitatem, cum Euangelium legeretur, mirantes audiuimus, solemnitatem hodie celebramus. Quanta est gloria iudicis, si tanta est preconis? Qualis est uenturus uia, si talis est qui preparat uiam? Natiuitatem Ioannis quodam modo consecratam obseruat Ecclesia: nec inuenitur ullus in Patribus, cuius natiuitatem solemniter celebremus: celebramus Ioannis, celebramus et Christi: hoc uacare non potest, et si forte a nobis pro tante rei dignitate minus explicatur, fructuosius tamen et altius cogitatur. Nascitur Ioannes de anicula sterili, nascitur Christus de iuuencula uirgine. Ioannem parit sterilitas, Christum integritas. In natiuitate Ioannis etas congrua non erat parentalis, in natiuitate Christi complexus non exstitit maritalis. Ille angelo predicante nuntiatur, iste angelo nuntiante concipitur. Non creditur Ioannes nasciturus, et fit pater mutus: creditur Christus, et fide concipitur. Fit prius aduentus fidei in cor uirginis, et sequitur fecunditas in utero matris. Et tamen prope eadem uerba sunt Zacarie dicentis, cum angelus Ioannem nuntiaret, Per quid cognoscam hoc? Ego enim sum senex, et uxor mea iam processit in diebus suis: et Marie sancte angelo nuntiante partum eius futurum, »Quomodo fiet istud, quoniam uirum non cognosco?« pene eadem uerba. Illi dicitur: »Ecce eris tacens, nec potens loqui, quousque fiant hec, propter quod non credidisti uerbis meis, que adimplebuntur tempore suo.« Illi autem: »Spiritus sanctus superueniet in te, et uirtus Altissimi obumbrabit tibi; propterea quod nascetur ex te Sanctum, uocabitur Filius Dei.« Ille corripitur, illa instruitur. Illi dicitur, Quia non credidisti: illi dicitur, Accipe quod quesisti. Propemodum eadem  uerba sunt, Per quid cognoscam hoc? et, Quomodo fiet istud? Sed eum qui uerba audiebat et cor uidebat, non latebat. In utriusque uerbis cogitatio latebat; sed homines, non angelum latebat: imo non latebat eum qui loquebatur per angelum. Postremo nascitur Ioannes, dum iam lux minuitur, et nox incipit crescere: nascitur Christus, dum nox accipit detrimentum, et dies augmentum. Et tanquam hoc signum natiuitatis amborum Ioannes ipse respiciens, dicit: Illum oportet crescere, me autem minui . Proposuimus inquirenda, et discutienda prediximus: sed hoc prelocutus sum, et si omnibus tanti mysterii sinibus perscrutandis non sufficimus, uel facultate, uel tempore; melius uos docebit qui loquitur in uobis, etiam absentibus nobis, quem pie cogitatis, quem corde suscepistis, cuius templa facti estis.

2. Ioannes quidam limes ueteris et noui Testamenti. Ideo et de senibus nascitur, et in utero exsultat. Zacarie os prius clausum, et post apertum. uidetur ergo Ioannes interiectus quidam limes Testamentorum duorum, ueteris et noui. Nam eum esse, ut dixi, quodam modo limitem Dominus ipse testatur dicens: Lex et Prophete usque ad Ioannem Baptistam . Sustinet ergo personam uetustatis, et preconium nouitatis. Propter personam uetustatis, de senibus nascitur: propter personam nouitatis, in uisceribus matris propheta declaratur. Nondum enim natus ad sancte Marie aduentum, exsultauit in utero matris. Iam ibi designatus erat, designatus antequam natus: cuius precursor esset ostenditur, antequam ab eo uideretur. Diuina sunt hec, et mensuram humane fragilitatis excedunt. Postremo nascitur, accipit nomen, lingua soluitur patris . Refer quod factum est ad significantem imaginem rerum: tantum quod factum est ne non factum putes, quoniam quid significaret forsitan dices. Hoc quod factum est, refer ad significationem rerum, et uide magnum mysterium. Zacarias tacet, et amittit uocem, donec Ioannes nasceretur precursor Domini, et aperiret uocem. Quid est silentium Zacarie, nisi prophetia latens, et ante predicationem Christi quodam modo occulta et clausa? Aperitur illius aduentu, clara fit uenturo eo qui prophetabatur. Hoc est apertio uocis Zacarie in natiuitate Ioannis, quod est discissio ueli in cruce Christi. Ioannes si se ipsum nuntiaret, Zacarie os non aperiret. Soluitur lingua, quia nascitur uox: nam Ioanni iam prenuntianti Dominum dictum est, Tu quis es? Et respondit, Ego sum uox clamantis in eremo .

3. uox Ioannes, uerbum Christus. uox uerbum putata. uox Ioannes, Dominus autem in principio erat uerbum . Ioannes uox ad tempus, Christus uerbum in principio eternum. Tolle uerbum, quid est uox? Ubi nullus est intellectus, inanis est strepitus. uox sine uerbo aurem pulsat, cor non edificat. uerumtamen in ipso corde nostro edificando aduertamus ordinem rerum. Si cogito quid dicam, iam uerbum est in corde meo: sed loqui ad te uolens, quero quemadmodum sit etiam in corde tuo, quod iam est in meo. Hoc querens quomodo ad te perueniat, et in  corde tuo insideat uerbum quod iam est in corde meo, assumo uocem, et assumpta uoce loquor tibi: sonus uocis ducit ad te intellectum uerbi: et cum ad te duxit sonus uocis intellectum uerbi, sonus quidem ipse pertransit; uerbum autem quod ad te sonus perduxit, iam est in corde tuo, nec recessit a meo. Sonus ergo, transacto uerbo ad te, nonne tibi uidetur dicere sonus ipse, Illum oportet crescere, me autem minui? Sonus uocis strepuit in ministerium, et abiit, quasi dicens, Hoc gaudium meum completum est . uerbum teneamus, uerbum medullitus conceptum non amittamus. uis uidere uocem transeuntem, et uerbi diuinitatem manentem? Baptismus Ioannis modo ubi est? Ministrauit, et abiit. Christi nunc Baptismus frequentatur. Omnes in Christum credimus, salutem in Christo speramus: hoc sonuit uox. Nam quia discernere difficile est a uoce uerbum, et ipse Ioannes putatus est Christus. uox uerbum putata est: sed agnouit se uox, ne offenderet uerbum. Non sum, inquit, Christus, nec Elias, nec propheta. Responsum est, Tu ergo quis es? Ego sum, inquit, uox clamantis in eremo, Parate uiam Domino . uox clamantis in eremo, uox rumpentis silentium. Parate uiam Domino, tanquam diceret, Ego ideo sono, ut illum in cor introducam: sed quo introducam non dignatur uenire, nisi uiam preparetis. Quid est, uiam parate; nisi, congrue supplicate? Quid est, uiam parate; nisi, humiliter cogitate? Ab ipso accipite humilitatis exemplum. Putatur Christus, dicit se non esse quod putatur, nec ad suum fastum [1 1Kb] errorem assumit alienum. Si diceret, Ego sum Christus; quam facillime crederetur, qui antequam diceret, credebatur? Non dixit: agnouit se, distinxit se, humiliauit se. uidit ubi haberet salutem: lucernam se intellexit, et ne exstingueretur uento superbie timuit.

4. Cur tante gratie homo missus, qui perhiberet testimonium Christo. Hec enim dispositio placuit Deo, ut tante gratie homo testimonium perhiberet Christo, qui posset putari Christus. Denique in natis mulierum, sicut dixit ipse Christus, nemo exsurrexit maior Ioanne Baptista . Si hoc homine nullus erat maior homo, qui maior est illo, plus est quam homo. Magnum testimonium Christi de se ipso, sed lippientibus et infirmis oculis parum de se testificatur dies [2 1Kb] . Infirmi oculi diem expauescunt, lucernam ferunt. Ideo premisit lucernam dies uenturus. Sed in corda fidelium lucernam premisit, ad confundenda corda infidelium. Paraui, inquit, lucernam Christo meo: Deus Pater in prophetia loquens, Paraui lucernam Christo meo: Ioannem Saluatori preconem, iudici precursorem uenturo, futuro amicum sponso. Paraui, inquit, lucernam Christo meo. Quare parasti? Inimicos eius induam confusione: super ipsum autem florebit sanctificatio mea . Quomodo per hanc lucernam inimici eius induti sunt confusione? Euangelium perscrutemur. Calumniantes  Iudei Domino dixerunt, In qua potestate ista facis? Si tu es Christus, dic nobis palam. Causam querebant, non fidem; unde insidiarentur, non unde liberarentur. Denique qui corda eorum uidit, attendite quid respondit confusurus eos de lucerna. Interrogo, inquit, etiam uos unum sermonem: Dicite mihi, Baptisma Ioannis unde est? de celo, an ex hominibus? Illi continuo repercussi, et quamuis tenuiter radiante die, ad palpandum compulsi, quoniam claritatem illam speculari non poterant, ad sui cordis tenebras confugerunt, et ibi secum turbari ceperunt, offendentes et ruentes. Si dixerimus, inquiunt: hoc apud se ipsos, ubi cogitabant, sed quo ille cernebat: Si dixerimus, inquiunt, De celo est; dicet nobis, Quare ergo non credidistis ei? Ipse enim testimonium perhibuerat Christo Domino. Si autem dixerimus, Ab hominibus; lapidant nos populi: quia propheta magnus Ioannes habebatur. Et dixerunt, Nescimus. Nescitis: in tenebris estis, lumen amittitis. Quanto enim melius, si forte tenebre in corde humano uersantur, lumen admittere, non amittere. Ubi dixerunt, Nescimus: ait Dominus, Nec ego dico uobis in qua potestate ista facio . Scio enim quo corde dixeritis, Nescimus, non uolentes doceri, sed timentes confiteri.

5. Christus Deus latens in carne. Hec diuina dispensatio; quantum homo perscrutari potest, melior melius, inferior inferius; hec diuina dispensatio magnum nobis insinuat sacramentum. uenturus enim erat Christus in carne, non quicumque, non angelus, non legatus; sed ipse ueniens saluos faciet eos . Non erat quicumque uenturus: et tamen quomodo erat uenturus? In carne mortali nasciturus, infans paruulus futurus, in presepi ponendus, cunis inuoluendus, lacte nutriendus, per etates augendus, postremo etiam morte perimendus. Hec ergo omnia humilitatis indicia et nimie humilitatis est forma. Cuius hec humilitas? Excelsi. Quam excelsi? Noli querere in terra, transcende et sidera. Cum ad celestes exercitus Angelorum ueneris, audies ab eis, Transi et nos. Cum ueneris ad Sedes, Dominationes, Principatus, Potestates, audies, Transi et nos; et nos facti sumus: Omnia per ipsum facta sunt. Uniuersam transcende creaturam; quidquid conditum est, quidquid institutum, quidquid mutabile, siue corporeum, siue incorporeum, cuncta transcende. uidendo nondum potes, credendo transcende: perueni ad Creatorem, et interim fide antecedente te, que perducit te, perueni ad Creatorem. Ibi uide, In principio erat uerbum. Non enim aliquando factum est: sed in principio erat. Non quomodo creatura, de qua dicitur, In principio fecit Deus celum et terram . Hoc quod in principio erat, non est quando non erat. Hoc ergo quod in principio erat, et uerbum erat apud Deum, et ipsum uerbum Deus erat: et omnia per ipsum facta sunt, et sine ipso factum est nichil: et in quo est uita quod factum est , uenit ad nos. Ad quos? ad dignos? Absit: sed ad indignos. Etenim  Christus pro impiis mortuus est , et indignis, sed dignus. Nos enim indigni quorum misereretur; sed dignus ille qui misereretur, cui diceretur, Propter misericordiam tuam, Domine, libera nos. Non propter precedentia nostra merita, sed propter misericordiam tuam, Domine, libera nos; et propitius esto peccatis nostris propter nomen tuum , non propter meritum nostrum. Nam non propter meritum peccatorum, sed propter nomen tuum. Nam meritum peccatorum, non utique premium, sed supplicium. Ergo propter nomen tuum. Ecce ad quos uenit, ecce quantus uenit. Ad nos ille quomodo uenit? uerbum plane caro factum est, ut inhabitaret in nobis . Si enim in sua diuinitate tantummodo ueniret, quis eum ferret? quis eum caperet? quis susciperet? Sed suscepit quod nos eramus, ne remaneremus quod eramus: sed quod nos eramus natura, non culpa. Quia enim ad homines homo, non tamen quia ad peccatores peccator. De duobus istis, natura humana et culpa humana, unum suscepit, aliud sanauit. Nam si ipse susciperet nostram iniquitatem, et ipse quereret saluatorem. Suscepit tamen ferendam et sanandam, non autem habendam: et homo apparuit inter homines, latens Deus.

6. Deo in carne latenti necessarium fuit testimonium hominis, quo non esset alius maior. Ioannes discipulos sicut Christus habens, fit Christi testis credibilior. Quis ergo testimonium huic perhibeat diei latenti in quadam nube carnis? Da lucernam, testetur diem: sed hanc lucernam auge, ut quisquis plus illa fuerit, dies sit: In natis mulierum non exsurrexit maior Ioanne Baptista . O ineffabilis dispensatio! Ego, fratres, cum hec cogito, multum miror quod dicit Ioannes de Christo, teste Euangelio: Non sum dignus, inquit, corrigiam calceamenti eius soluere . Quid humilius dici potest? Quid excelsius Christo? quid humilius crucifixo? »Qui habet sponsam, sponsus est; amicus autem sponsi stat, et audit eum, et gaudio gaudet propter uocem sponsi« , non propter suam. »Nos,« inquit, »de plenitudine eius omnes accepimus« . Quanta dicit de Christo, quam preclara! quam excelsa! quam digna! si tamen de illo aliquid ab aliquo digne dicitur. Et tamen non ambulat inter discipulos Domini, non eum secutus est, ut Petrus, ut Andreas, ut Ioannes, ut ceteri. Sed discipulos sibi ipse etiam congregauit, et constituto hic licet Domino cum discipulis suis, habebat discipulos et Ioannes. Dicebantur discipuli Ioannis. Dicebatur ipsi Domino, Quare Ioannis discipuli ieiunant, discipuli autem tui non ieiunant ? Hoc erat procul dubio necessarium precursori fideli [1 1Kb] , ab eo Christum predicari qui posset emulus credi. Habebat discipulos Ioannes, habebat et Christus: quasi extra docebat, sed testis inherebat. Ideo in natis mulierum nemo exsurrexit maior Ioanne Baptista. Fuerunt Prophete, habuerunt discipulos, sed non presente Christo. Fuerunt postea magni Apostoli, sed quia discipuli Christi, non quia  discipulos potuerunt habere cum Christo. Habet ille discipulos, congregat, baptizat: quid putamus? foris, an intus? Imo uero reipsa intus, ut tanquam homo a Deo liberaretur; specie quasi foris, ut testis crederetur. Intende hoc ipsum: perhibebant Domino testimonium, uerbi gratia, Petrus, Andreas, Ioannes et ceteri; cum diceretur eis, Laudatis quem sequimini, predicatis cui adheretis. ueniat lucerna confundens inimicos, colligat discipulos. Habet Christus, habet et Ioannes. Baptizat Christus, baptizat et Ioannes; et uenitur ad Ioannem, et dicitur ei, Ille cui testimonium perhibuisti, ecce baptizat, et omnes ueniunt ad eum: ut quasi emulus inuidie de Christo aliquid mali loqueretur. Sed ibi lucerna ardet tutius, ibi splendet clarius, ibi uegetatur, quanto distinctius, tanto securius. Iam, inquit, dixi uobis, quia ego non sum Christus. Qui habet sponsam, sponsus est: qui de celo uenit, super omnes est . Tunc illi credentes Christum admirabantur, tunc uero inimici confundebantur, quando quodam modo compellebatur predicare, qui credi poterat inuidere. Cogitur enim Dominum seruus agnoscere, cogitur creatura Creatori testimonium perhibere: nec cogitur, sed libenter facit. Amicus est enim, non inuidus: nec sibi, sed sponso zelat.

7. In Christi nuptiis paranymphus Ioannes. Mediator Christus in quantum homo. Faciunt hoc amici sponsi; et est quedam in nuptiis humanis solemnitas, ut exceptis aliis amicis, etiam paranymphus adhibeatur, amicus interior, conscius secreti cubicularis. Sed hic interest, et plane multum interest. Quod in nuptiis humanis homo homini paranymphus est, hoc est Ioannes Christo, et idem Deus Christus sponsus, mediator Dei et hominum; sed in quantum homo. Nam in quantum Deus non mediator, sed equalis Patri, hoc idem quod Pater, cum Patre unus Deus. Quando esset ista sublimitas mediatrix, a qua multum longe disiuncti iacebamus? Ut medius sit, aliquid assumat quod non erat: sed ut perueniamus, maneat quod erat. Ecce enim Deus super nos, ecce nos infra illum, et multa interiacent spatia, maxime peccati interuallum longe nos distinguit atque abiicit. In hac tanta distantia cum ueniendum esset ad Deum, qua uenturi eramus? Ipse Deus, Deus manet: accedit homo Deo, et fit una persona, ut sit non semideus, quasi parte Dei Deus, et parte hominis homo; sed totus Deus et totus homo: Deus liberator, homo mediator; ut per illum ad illum, non per alium, nec non ad illum; sed per id quod in illo nos sumus, ad illum per quem facti sumus. Ideo Apostolus quamuis Christum nouerit Deum: nam ipse de illo dixit, cum de Iudeorum precedentibus meritis loqueretur, Quorum patres, et ex quibus Christus secundum carnem, qui est super omnia Deus benedictus in secula : cum ergo sciret illum Deum, et super omnia Deum; ac per hoc utique super omnia, quia per illum facta sunt omnia; uentum est ut commendaret mediatorem, et non dixit Deum; non enim per hoc mediator est, quod Deus est; sed per hoc mediator, quia  factus est homo. Ipsa est liberatio nostra. Unus enim Deus. Quia utique Catholici auditis, instructi auditis, uigilanter auditis, Unus Deus: numquid solus Pater? numquid solus Filius? numquid solus Spiritus sanctus? Sed utique Pater et Filius et Spiritus sanctus unus Deus. Ergo, Unus Deus, unus et mediator Dei et hominum homo Christus iehsu . Si diceret, Unus Deus, unus et mediator Dei et hominum Christus iehsu [1 1Kb] ; tanquam minor Deus intelligeretur. Etenim ab illa Trinitatis deitate quasi separaretur, si unus Deus, unus et mediator Dei et hominum iehsu Christus, quasi non ille Deus qui unus diceretur. Sed quia in unitate Dei, ibi Pater et Filius et Spiritus sanctus: unitatem teneat diuinitas, medietatem suscipiat humanitas.

8. Mediatoris gratia omnibus, ut Deo reconcilientur, necessaria. Hac medietate reconciliatur Deo omnis generis humani massa ab illo per Adam alienata. Per Adam enim peccatum in trauitin mundum, et per peccatum mors; et ita in omnes homines pertransiit, in quo omnes peccauerunt . Quis hinc crueretur? quis ab hac massa ire ad misericordiam distingueretur? Quis enim te discernit? Quid autem habes quod non accepisti ? Non ergo nos discernunt merita, sed gratia. Nam si merita, debitum est: si debitum est, gratis non est: si gratis non est, gratia non est. Hoc ipse Apostolus dixit: Si autem gratia, iam non ex operibus; alioquin gratia iam non est gratia . Per unum saluamur, maiores, minores, senes, iuuenes, paruuli, infantes; per unum saluamur. Unus enim Deus, unus et mediator Dei et hominum homo Christus iehsu. Per unum hominem mors, et per unum resurrectio mortuorum. Sicut in Adam omnes moriuntur, sic et in Christo omnes uiuificabuntur .

9. Omnes in Adam et omnes in Christo. Hic aliquis occurrit, et dicit mihi: Quomodo omnes? Qui ergo in gehennam mittendi sunt, qui cum diabolo damnabuntur, qui eternis ignibus torquebuntur? Quomodo omnes et omnes? Quia nemo ad mortem nisi per Adam, nemo ad uitam nisi per Christum. Si esset alius per quem ueniremus ad mortem, non omnes in Adam morerentur. Si esset alius per quem ueniremus ad uitam, non omnes in Christo uiuificarentur.

10. Infantes etiam ipsi egent liberatore. Quid ergo, ait aliquis, et infans indiget liberatore? Plane indiget: testis est mater fideliter currens cum paruulo baptizando ad ecclesiam. Testis est ipsa mater Ecclesia suscipiens paruulum abluendum, et aut liberatum dimittendum, aut pietate nutriendum. Quis audeat dicere testimonium contra tantam matrem? Postremo et in ipso paruulo miserie ipsius testis est fletus. Quantum potest, testatur natura infirma, parum intelligens; non incipit a risu, incipit a fletu. Agnosce miserum, porrige auxilium. Omnes misericordie  uisceribus induantur. Quanto minus pro se ipsi possunt, tanto misericordius pro paruulis nos loquamur. Auxilium rerum suarum tuendarum Ecclesia solet prebere pupillis: omnes loquamur pro paruulis, ab omnibus eis prebeatur auxilium, ne perdant celeste patrimonium  . Et propter illos Dominus illorum paruulus factus est. Quomodo ad eius liberationem non pertinuerunt, qui pro illo primi occidi meruerunt?

11. Christus etiam paruulis est iehsu, id est saluator. Postremo de ipso Domino Saluatore, cum eius natiuitas proxima prenuntiaretur, dictum est, uocabunt nomen eius Iesum: ipse enim saluum faciet populum suum a peccatis eorum . Iesum tenemus, interpretationem nominis huius habemus. Quare iehsu, quod latine Saluator dicitur, quare iehsu? Ipse enim saluum faciet populum suum. Sed saluum fecit populum suum in manu potenti Moyses, et in adiutorio Excelsi a persecutione et dominatione Aegyptiorum: fecit saluum populum suum et iehsu Naue a persecutoribus bellisque gentium: fecerunt saluum populum Iudices, eum ab Allophylis liberantes; fecerunt et Reges, a dominatu circumquaque oblatrantium gentium liberantes. Non sic saluat iehsu: sed a peccatis eorum. uocabunt nomen eius Iesum. Quare? Ipse enim saluum faciet populum suum. Unde? A peccatis eorum. Nunc de paruulo interrogo, affertur ad ecclesiam faciendus christianus, baptizandus, puto quia ideo ut sit in populo Iesu. Cuius Iesu? Qui saluum facit populum suum a peccatis eorum. Si non habet quod in illo saluetur, auferatur hinc. Quare non dicimus matribus, Auferte hinc istos paruulos? iehsu namque saluator est: si non habent isti quod in illis saluetur, auferte hinc eos  . Non est opus sanis medicus, sed male habentibus . Audebit mihi quisquam in hoc paruuli discrimine dicere: Mihi est iehsu, huic non est iehsu. Ergo tibi est iehsu, huic non est iehsu? Non uenit ad Iesum? non pro illo respondetur ut credat in Iesum? Alterum baptismum instituimus paruulis, in quo non fit remissio peccatorum? Plane si iste paruulus pro se loqui posset, uocem contradicentis refelleret, et clamaret: Da mihi uitam Christi; in Adam mortuus sum; da mihi uitam Christi, in cuius conspectu mundus non est, nec infans cuius est unius diei uita super terram . Istis gratiam non negaret, nec qui de suo daret. Fiat misericordia cum miseris. Utquid eorum innocentia ultra modum laudatur? Inueniat saluatorem, nondum sentiant adulatorem. Nos plane in tanto infantium periculo nec disputare debemus, ne eorum salutem uel disputando differre uideamur. Afferatur, abluatur, liberetur, uiuificetur. Sicut in Adam omnes moriuntur, sic et in Christo omnes uiuificabuntur. Non inuenit qua ueniret in huius seculi uitam, nisi per Adam: non inueniet qua euadat futuri seculi penam, nisi per Christum. Quid claudis unicam ianuam? Unus enim  Deus, unus et mediator Dei et hominum homo Christus iehsu. Audi, clamat tibi: Non est enim opus sanis medicus, sed male habentibus. Quare istum sanum dicis, nisi quia medico contradicis?

12. Ioannes cum peccato natus saluatore indiguit. Itane, inquit, et Ioannes, de quo loquebaris, cum peccato natus est? Inuenisti plane preter peccatum natum, quem inuenis preter Adam natum. Non auellis hanc sententiam de manibus fidelium: »Per unum hominem mors, et per unum resurrectio mortuorum. Sicut in Adam omnes moriuntur, sic et in Christo omnes uiuificabuntur. Per unum hominem peccatum intrauit in mundum, et per peccatum mors, et ita in omnes homines pertransiit. Si uerba mea hec essent, posset a me hec sententia dici expressius? posset euidentius? posset plenius? Ita in omnes homines pertransiit, in quo omnes peccauerunt. Iam tu excipe Ioannem: si separaueris ab hominibus, si separaueris ab illo tramite humane propaginis, si separaueris a complexu masculi et femine, etiam ab ista sententia separabis. Nam ille qui uoluit ab ea esse separatus, per uirginem est uenire dignatus. Utquid me cogis discutere merita Ioannis? In utero Dominum salutauit: sed puto quia eum salutauit, a quo salutem desiderauit. Non querit tuam perniciosissimam defensionem. uenienti Domino ad baptismum suum, conscius communis infirmitatis ait: Ego a te debeo baptizari . ueniebat enim Dominus ad commendandam etiam in baptismo humilitatem, ad ipsius sacramenti consecrationem. Quia sic suscepit baptismum iuuenis, quemadmodum infans circumcisionem. Suscepit commendanda medicamenta, non uulnera. Ille autem quare liceret, Ego a te debeo baptizari, mundus ab omni penitus noxa, si non in eo erat quod sanaretur, si non in eo erat quod mundaretur? Ille se dicit debitorem, et tu eum purgas, ne debita relaxentur. Ego a te, inquit, debeo baptizari: opus est mihi, necessarium est mihi. Et hoc illi ibi prestitum est. Quando enim Dominus in aquam, non ille preter aquam. Quid pluribus? Cesset deinceps, si fieri potest, contrarius disputator; quia et preconem suum liberauit ipse Saluator.



SERMO CCXCIu [* 1Kb]  . Habitus in basilica Maiorum, in Natali martyris Guddentis, u calendas iulii  . De Baptismo paruulorum, contra Pelagianos.



CAPUT PRIMUM.

1. Occasio sermonis. In Natali  sancti Ioannis inter cetera que dicenda uidebantur, ad Baptismum paruulorum noster sermo deductus est: et quia iam prolixus erat, et de illo terminando cogitabatur, non tanta dicta sunt de tanta questione, quanta in tanto periculo a sollicitis dici debuerunt. Sollicitos autem nos facit, non ipsa sententia iam olim in Ecclesia catholica summa auctoritate fundata, sed disputationes quorumdam, que modo crebrescere, et multorum animos euertere moliuntur. Hodie ergo, adiuuante Domino, placuit nobis hinc loqui. Diem quidem solemnem Martyris celebramus: sed maior causa est omnium fidelium, quam tantum modo martyrum. Non enim omnes fideles etiam martyres, sed illi ideo martyres, quia fideles. uideamus ergo quid ab eis proponatur, quid eos mouet; quoniam et de ipsis non tam refellendis quam sanandis cogitare debemus.

2. Baptizandos paruulos Pelagiani concedunt, non propter uitam eternam, sed propter regnum celorum. Concedunt paruulos baptizari oportere. Non ergo questio est inter nos et ipsos, utrum paruuli baptizandi sint; sed de causa queritur, quare baptizandi sint. Hoc ergo quod concedunt, sine ulla cum ipsis dubitatione teneamus. Baptizandos esse paruulos, nemo dubitat. Nemo dubitet, quando nec illi hinc dubitant, qui ex parte aliqua contradicunt.



CAPUT II.

Sed nos dicimus eos aliter salutem et uitam eternam non habituros, nisi baptizentur in Christo: illi autem dicunt non propter salutem, non propter uitam eternam, sed propter regnum celorum. Quid sit hoc, dum exponimus ut possumus, parumper attendite. Paruulus, inquiunt, etsi non baptizetur, merito innocentie, eo quod nullum habeat omnino, nec proprium, nec originale peccatum, nec ex se, nec de Adam tractum, necesse est, aiunt, ut habeat salutem et uitam eternam, etiamsi non baptizetur; sed propterea baptizandus est, ut intret etiam in regnum Dei, hoc est, in regnum celorum. Si discutiendum est hoc, discutiendum est utique propter illos, non propter nos. Fratres enim nostri sunt, permoti sunt profunditate questionis; sed regi debuerunt gubernaculo auctoritatis. Cum enim dicunt non esse baptizandos  salutis et uite eterne percipiende causa, sed tantummodo regni celorum et regni Dei; baptizandos quidem fatentur, sed non propter uitam eternam, sed propter regnum celorum. Quid de uita eterna? Habebunt, inquiunt. Quare habebunt? Quia nullum peccatum habent, et ad damnationem pertinere non possunt. Ergo est uita eterna extra regnum celorum?



CAPUT III.

3. uitam eternam non esse preter regnum celorum. Inter dextram ad regnum Dei pertinentium, et sinistram damnatorum nullus medius locus. Primus hic error auersandus ab auribus, exstirpandus a mentibus. Hoc nouum in Ecclesia, prius inauditum est, esse uitam eternam preter regnum celorum, esse salutem eternam preter regnum Dei. Primo uide, frater, ne forte hinc consentire nobis debeas, quisquis ad regnum Dei non pertinet, eum ad damnationem sine dubio pertinere. uenturus Dominus, et iudicaturus de uiuis et mortuis, sicut Euangelium loquitur, duas partes facturus est, dextram et sinistram. Sinistris dicturus, Ite in ignem eternum, qui paratus est diabolo et angelis eius: dextris dicturus, uenite, benedicti Patris mei, percipite regnum quod uobis paratum est ab origine mundi. Hac regnum nominat, hac cum diabolo damnationem. Nullus relictus est medius locus, ubi ponere queas infantes. De uiuis et mortuis iudicabitur: alii erunt ad dextram, alii ad sinistram: non noui aliud. Qui inducis medium, recede de medio: non te offendat qui dextram querit. Et te ipsum admoneo: recede de medio, sed noli in sinistram. Si ergo dextra erit et sinistra, et nullum medium locum in Euangelio nouimus: ecce in dextra regnum celorum est, Percipite, inquit, regnum. Qui ibi non est, in sinistra est. Quid erit in sinistra? Ite in ignem eternum. In dextra ad regnum, utique eternum; in sinistra in ignem eternum. Qui non in dextra, procul dubio in sinistra: ergo qui non in regno, procul dubio in igne eterno. Certe habere potest [1 1Kb] uitam eternam, qui non baptizatur? Non erit in dextra, id est, non erit in regno. uitam eternam computas ignem sempiternum? Et de ipsa uita eterna audi expressius, quia nichil aliud est regnum quam uita eterna. Prius regnum nominauit, sed in dextris; ignem eternum in sinistris. Extrema autem sententia, ut doceret quid sit regnum, et quid sit ignis eternus, Tunc, inquit, abibunt isti in ambustionem eternam; iusti autem in uitam eternam .



CAPUT Iu.

Ecce exposuit tibi quid sit regnum, et quid sit ignis eternus; ut quando confiteris paruulum non futurum in regno, fatearis futurum in igne eterno. Regnum enim celorum est uita eterna.

4. Exclusioni a regno Dei, coniunctam esse penam ignis eterni. Nec aliud etiam apostolus Paulus, cum terreret homines, non paruulos, non baptizatos, sed scelestos, facinorosos, contaminatos, perditos; non eos terruit quod erunt in igne sempiterno, quo sine dubio ibunt, si non corrigantur: sed tantum terruit, quia in regno non erunt; ut cum uiderint se perdere  spem regni, non uiderent esse consequentem nisi penam ignis eterni. »Nolite,« inquit, »errare: neque fornicatores, neque idolis seruientes, neque adulteri, neque molles, neque masculorum concubitores, neque fures, neque auari, neque ebriosi, neque maledici, neque rapaces regnum Dei possidebunt.« Non dixit, Illi et illi, tales et tales igni eterno torquebuntur; sed, regnum Dei non possidebunt. Subtracta dextra, non remansit nisi sinistra. Unde autem euadunt ab igne sempiterno? Non ob aliud, nisi quia erunt in regno. Sequitur: »Et hec quidem fuistis.« Et unde iam non sunt? »Sed abluti estis, sed sanctificati estis, sed iustificati estis in nomine Domini nostri Iesu Christi, et in Spiritu Dei nostri. In nomine Domini nostri Iesu Christi« . »Non enim est aliud nomen sub celo in quo oportet saluos fieri nos« , nos omnes, pusillos cum magnis. Si autem saluos fieri oportet nos in hoc nomine, sine hoc nomine procul dubio nec salus erit, que sine Christo promittitur paruulis. Pace eorum dicam, qui cuiquam salutem promittit sine Christo, nescio utrum ipse salutem habere possit in Christo.



CAPUT u.

5. Pelagiana uite eterne et regni Dei distinctio plane arbitraria. Deinde querimus ab eis: Quid, si aliquis dicat, paruulos merito innocentie sue, sicut dictis, atque immunitatis ab omni delicto, non solum habituros salutem et uitam eternam, sed et regnum Dei? unde apud uos definitum certumque est, sine Baptismo regnum. Dei non habituros paruulos; ut diuideretis eis pro arbitrio uestro, non adiutores paruulorum, sed oppressores miserorum; ut diuideritis eis pro arbitrio uestro, et daretis eis salutem et uitam eternam preter regnum celorum? Alius beneuolentior uobis et misericordior, et ut putatis iustior, totum eis dabit, et uitam eternam et regnum celorum. Istum quomodo superabitis? Quoniam uos aliquando contra euidentissimam auctoritatem ratiocinatio humana delectat [1 1Kb] , proferte ipsam regulam rationis uestre, et asserite, quantis uiribus ualueritis, unde uincatur iste, qui paruulis propter merita innocentie, propter nullam, sicut dicitis, culpam, hoc est, originale peccatum, dare uoluerit etiam non baptizatis, non solum uitam eternam, uerum etiam regnum celorum: istum uincite. Ego sine preiudicio partes huius parumper suscipio, et dicam quod ipse non sentio: sed admoneo uos, ut acriorem aduersarium uideatis.

6. Negato semel originali peccato, Pelagianos non posse eum uincere, qui nolit paruulos excludi a regno Dei. Ecce existit nescio quis, et dicit: Paruulus non habens ullum omnino peccatum, nec quod sua uita contraxit, nec quod de uita primi parentis traxit, habebit et uitam eternam et regnum celorum.



CAPUT uI.

Respondete, uincite hominem resistentem uobis, qui aliter diuiditis. uos enim dicitis: uitam quidem habebit iste non baptizatus eternam,  sed non habebit regnum celorum. Ille contra: Imo et uitam et regnum celorum. Quare enim patrimonium regni celorum abripis innocenti? A quo regnum celorum non acquiritur, profecto magno bono fraudatur. Que est ista iustitia? Dic, quare? Quid offendit paruulus non baptizatus, nullam habens culpam, nec suam, nec de parente tractam? Quid offendit, dic mihi, ut non intret in regnum celorum, ut separetur a sorte sanctorum, ut sit exsul a societate Angelorum? uideris enim tibi misericors, quia non ei aufers uitam: damnas tamen, quem separas a regno celorum. Damnas: non eum percutis, sed in exsilium mittis. Nam et qui exsulant, uiuunt, si sani sunt: in doloribus corporis non sunt, non torquentur, non carceris tenebris affliguntur: hec illis sola pena est, non esse in patria. Si amatur patria, magna pena: si autem non amatur patria, peior est cordis pena. Paruum malum est in hominis corde, qui societatem non querit sanctorum, qui non desiderat regnum celorum? Si non desiderat, pena est de peruersitate: si autem desiderat, pena est de fraudata caritate. Sed si, quod uis, parua sit pena; et ipsa parua magna est, si nulla culpa est. Hic defende iustitiam Dei. Quare uel parua pena infligitur innocenti, in quo nullum inuenitur omnino peccatum? Dic contra istum aduersarium, qui paruulis non baptizatis, misericordia et iustitia maiore quam tu, dare uult, non solum uitam eternam, uerum etiam regnum celorum: responde si potes, sed rationem affer; hac enim te gloriari delectat.



CAPUT uII.

7. In questione de paruulis non baptizatis confugiendum ad auctoritatem diuinam. Ego istam questionem profundam sentio, et ad eius fundum rimandum uires meas idoneas non agnosco. Libet me et hic exclamare quod Paulus, O altitudo diuitiarum! Paruulus non baptizatus pergit in damnationem: Apostoli enim uerba sunt, Ex uno in condemnationem : non satis inuenio dignam causam, quia non inuenio, non quia non est. Ubi ergo non inuenio in profundo profundum, attendere debeo humanam infirmitatem, non damnare diuinam auctoritatem. Ego prorsus exclamo, nec me pudet: »O altitudo diuitiarum sapientie et scientie Dei! quam inscrutabilia sunt iudicia eius, et inuestigabiles uie eius! Quis enim cognouit sensum Domini? aut quis consiliarius eius fuit? aut quis prior dedit illi, et retribuetur ei? Quoniam ex ipso, et per ipsum, et in ipso sunt omnia: ipsi gloria in secula seculorum« . Ego infirmitatem meam his uerbis munio, et hac cautela circumseptus, aduersus sagittas ratiocinationum tuarum muratus assisto. Sed tu, bellator, hoc est, fortis ratiocinator, huic responde, qui tibi dicit: Prorsus innocens paruulus, et immunis ab omni peccato, et proprio et originali, non solum uitam eternam habebit, sed etiam regnum celorum. Hoc est iustum. Qui nichil mali habet, quare aliquid boni non habet? sed scio, inquis. Unde scis? Quia Dominus dixit. Tandem uenisti. Non ergo quia tu ratiocinaris, sed quia Dominus dixit. Laudo plane  hoc, sanum est: sicut homo non inuenisti rationem, fugis ad auctoritatem. Approbo, prorsus approbo. Bene facis; non inuenis quid respondeas, ad auctoritatem fuge: non ibi te persequor, non inde expello; imo fugientem recipio et amplector.

8. Sententia dominica excludens non baptizatos a regno Dei, fatentibus Pelagianis. Profer ergo auctoritatem, stemus in ea simul contra communem inimicum. Quia enim paruulus non baptizatus non intrat in regnum celorum, et tu dicis et ego. Illi igitur communi aduersario, qui dicit non baptizatum paruulum intraturum in regnum celorum, resistamus ambo, et aduersus eius insidiosissima iacula scutum fidei proferamus.



CAPUT uIII.

Cedant paulisper coniecture rationis humane, assumantur arma diuina. Assumite, inquit Apostolus, armaturam Dei . Ecce simul dicamus huic homini: Christianus es? Christianus, inquit. Audi Euangelium, qui uis non baptizatos paruulos mittere in regnum celorum; audi Euangelium: Nisi quis renatus fuerit ex aqua et Spiritu sancto, non intrabit in regnum Dei. Domini sententia est: huic non resistit, nisi non christianus. Repulsus est ille, remanet mihi tecum certamen: et forte unde uicisti bono illius, inde bono uinceris tuo. Nam quem uicisti, si durus non est, docuisti. Noli ergo esse durus et tu: simul teneamus interim sententiam istam, Nisi quis renatus fuerit ex aqua et Spiritu, non intrabit in regnum Dei. Ideo, inquis, paruulo non baptizato polliceri regnum Dei non possum contra apertam Domini sententiam. Ecce quare dico: Regnum Dei non habebunt. Ecce quare dico: Ideo baptizandi sunt, ut habeant regnum Dei. Ideo dicis? Ideo, inquit. uide tamen, propter illa que supra diximus, ne forte non inuenias uitam eternam preter regnum Dei. Multum enim aperta sunt dicta de duabus illis partibus, dextra et sinistra, ubi nullum in medio dedit locum uite sine regno. Parum te hoc corrigit? parum admonet? Ipsam mecum lectionem, unde hanc sententiam protulisti, paululum aduerte.

9. Ex eadem Euangelii lectione uincendi Pelagiani. Una in duabus naturis persona Christi, qui simul in terra se esse dicit et in celo. Dixisti enim, te ideo regnum celorum non baptizatis paruulis nolle promittere, quia sententia Domini aperta est, Nisi quis renatus fuerit ex aqua et Spiritu, non intrabit in regnum celorum. Non ibi aduertisti, cum quereret Nicodemus, quomodo ista fierent, id est, quomodo renasceretur homo, quomodo denuo nasceretur; quoniam non potest utique iterum introire in uterum matris, et denuo nasci; quid audierit a Domino, quid audierit a magistro bono, quid audierit error a ueritate?



CAPUT IX.

Inter cetera enim ostendens quemadmodum fiat, etiam similitudinem posuit. Sed prius ait: Nemo ascendit in celum, nisi qui de celo descendit, Filius hominis qui est in celo . In terra erat, et in celo se esse dicebat; et quod est maius, in celo Filium hominis: ut unam demonstraret in utraque natura personam, et in eo  quod Dei Filius erat equalis Patri, uerbum Dei in principio Deus apud Deum, et in eo quod filius hominis erat, assumens animam humanam et carnem humanam, et indutus hominem, exiens ad homines: quia in hoc utroque non duo christi sunt, nec duo filii Dei sed una persona, unus Christus Dei Filius, idemque unus Christus, non alius, hominis filius; sed Dei, Filius secundum diuinitatem, hominis filius secundum carnem. Quis autem nostrum, qui parum aduertimus, aut parum sapimus, non potius ita uellet distinguere, Filius Dei in celo, et Filius hominis in terra? Sed ne sic diuideremus, et ita diuidendo duas personas induceremus, Non ascendit in celum, inquit, nisi qui de celo descendit Filius hominis. Filius ergo hominis descendit de celo. Nonne filius hominis in terra factus est? nonne filius hominis per Mariam factus est? Sed, o homo, noli, inquit, separare, quem uolo copulare. Parum est quia Filius hominis descendit ; sedet in celo, qui ambulat in terra. In celo erat, quia ubique est Christus, idemque Christus est et Filius Dei et filius hominis. Propter unitatem persone in terra Filius Dei, propter eamdem unitatem persone esse probauimus in celo filium hominis, ex his uerbis Domini, Filius hominis, inquit, qui est in celo. Propter unitatem persone, nonne in terra constituto atque conspicuo Petrus dicit, Tu es Christus Filius Dei uiui ?

10. In celum solus Christus ascendit. Christi membra cum capite unus Christus. Ergo discat Nicodemus quomodo fiat illud, quod ei minus intelligenti, incredibile et quasi impossibile uidebatur: Nemo ascendit in celum, nisi qui de celo descendit.



CAPUT X.

Omnes autem qui renascuntur, utique ascendunt in celum: ceterorum nemo prorsus. Et omnes qui renascuntur, per gratiam Dei ascendunt in celum: et nemo ascendit in celum, nisi qui de celo descendit, Filius hominis qui est in celo. Unde hoc? Quia omnes qui renascuntur, membra ipsius fiunt; et solus Christus de Maria natus unus est Christus, et cum corpore suo caput unus est Christus. Hoc ergo dicere uoluit, Nemo ascendit, nisi qui descendit. Non ergo ascendit, nisi Christus. Si uis ascendere, esto in corpore Christi: si uis ascendere, esto membrum Christi. Sicut enim in uno corpore multa membra habemus, omnia autem membra corporis, cum sint multa, unum est corpus; sic et Christus : quia caput et corpus Christus. Et quomodo fit hoc, adhuc queramus. Latet questio, exaltatur illa profunditas.

11. Quomodo Christi membra efficimur. Fides in Christum necessaria ad salutem. Christus peccatum non habet, nec originale traxit, nec suum addidit: extra uoluptatem carnalis libidinis uenit, non ibi fuit complexus maritalis: de uirginis corpore non assumpsit uulnus, sed medicamentum; non assumpsit quod sanaret, sed unde sanaret: quantum ad peccatum pertinet, dico. Solus ergo ille sine peccato: quomodo erunt membra eius, quorum nullus est sine  peccato? Quomodo? Audi similitudinem que sequitur: Et sicut Moyses exaltauit serpentem in eremo, sic oportet exaltari Filium hominis, ut omnis qui credit in eum, non pereat, sed habeat uitam eternam . Unde tibi non uidebatur peccatores homines posse fieri membra Christi, id est, illius qui nullum omnino haberet peccatum? Serpentis morsu mouebaris: ideo crucifigitur Christus, ideo fundit sanguinem Christus in remissionem peccatorum; quia propter peccatum, id est, serpentis uenenum, Sicut exaltauit Moyses serpentem in eremo, unde sanarentur qui in illo deserto a serpentibus mordebantur, et illum exaltatum attendere iubebantur, et quisquis attenderet, sanabatur; sic oportet exaltari Filium hominis, ut omnis qui credit in eum, id est, qui attendit exaltatum, qui non erubescit crucifixum, qui in cruce Christi gloriatur, non pereat, sed habeat uitam eternam. Non pereat, unde? Credendo in eum. Unde non pereat? Attendendo exaltatum: alioquin perisset. Hoc est enim, Omnis qui credit in eum, non pereat, sed habeat uitam eternam.



CAPUT XI.

12. Paruulis alieno facto uulneratis aliena fide subuenitur. Profers paruulum mihi, et iubes ut attendat exaltatum, quem negas habere serpentis uenenum. Imo si faues ei, si mouet te innocentia in uita propria, noli negare tractum aliquem reatum de uita prima, non sua, sed parentis sui primi. Noli negare; confitere uenenum, ut poscas medicamentum: aliter non sanatur. Aut utquid ei dicis ut credat? Hoc enim respondetur a portante paruulum. Ad uerba aliena sanatur, quia ad factum alienum uulneratur. Credit in Iesum Christum? fit interrogatio: respondetur, Credit. Pro non loquente, pro silente, pro flente, et flendo quodam modo ut subueniatur orante, respondetur, et ualet. An etiam hoc serpens ille persuadere conatur, quia non ualet? Absit a cordibus qualiumcumque Christianorum. Ergo respondetur, et ualet. Conspiratione quadam communicat spiritus; credit in altero, quia peccauit in altero. An uero inuenit uitam presentis seculi, quem parturiuit infirmitas; et non inuenit uitam futuri seculi, quem parturiuit caritas?

13. Serpens ereus exaltatus figura Christi crucifixi in similitudine carnis peccati. Ergo sicut Moyses exaltauit serpentem in eremo, ut omnis a serpente percussus intueretur exaltatum, et sanaretur: sic oportuit exaltari Filium hominis, ut omnis a serpente uenenatus intueatur exaltatum, et sanetur. Adam primus accepit morsum serpentis cum ueneno. Ergo natus in carne peccati, fit saluus in Christo per similitudinem carnis peccati.



CAPUT XII.

Misit enim Deus Filium suum, non in carne peccati; sed, sicut sequitur qui scripsit, in similitudine carnis peccati; quia non de complexu maritali, sed de utero uirginali. Misit in similitudine carnis peccati: utquid hoc? Ut de peccato damnaret peccatum in carne : de peccato peccatum, de serpente serpentem. Quis enim dubitet nomine serpentis appellari peccatum? Ergo de peccato peccatum,  de serpente serpentem: sed de similitudine, quia in Christo nullum peccatum, sed sola similitudo carnis peccati. Ideo exaltatus serpens, sed ereus; exaltata est similitudo carnis peccati, ut sanaretur origo peccati. Quia misit Deus Filium suum in similitudine carnis peccati. Non in similitudine carnis; nam uera caro est, sed in similitudine carnis peccati; quia mortalis caro sine ullo omnino peccato. Ut de peccato, propter similitudinem, damnaret peccatum in carne, propter ueram iniquitatem. uera iniquitas in Christo non fuit: sed mortalitas in illo fuit. Peccatum non suscepit, sed penam peccati suscepit. Suscipiendo sine culpa penam, et penam sanauit et culpam. Ecce quomodo fiunt ista. Quod admiratus Nicodemus dixerat, Quomodo possunt ista fieri? Sic enim sanamur, non quia meremur. Ecce quomodo fiunt ista. Modo ubi mihi paruulos ponis? Iam dicis, Nullo ueneno sauciati sunt. Aufer eos a conspectu exaltati serpentis. Si autem non aufers, sanandos dicis, uenenatos confiteris.



CAPUT XIII.

14. Quicumque in Christum non credit damnatur. Iudicium pro damnatione. Infantes dicti fideles. Peccatum originis. Deinde ipse Dominus in eodem sermone ad Nicodemum non audistis quid dixerit, cum eadem lectio hodie legeretur? Qui credit in eum, non iudicatur; qui autem non crediderit, iam iudicatus est . Et hic queris medium homo de medio, et disputas, et attenderis, nec attendis: Qui credit in eum, non iudicatur; qui autem non crediderit, iam iudicatus est. Quid est autem, Iam iudicatus est? Damnatus est. Nam iudicium pro damnatione plerumque poni nostis: Scripture testes sunt; maxime illo uno testimonio apertissimo, cui nemo est qui contradicat. De resurrectione cum ageret Dominus, Qui bene fecerunt, inquit, in resurrectionem uite; qui male egerunt, in resurrectionem iudicii : utique iudicium pro damnatione posuit. Et tu aliter audes disserere aut credere? Qui non credit, iam iudicatus est. Alio loco: Qui credit in Filium, habet uitam eternam: quam tu paruulis promittebas non baptizatis. Qui credit in Filium, habet uitam eternam. Sed habet, inquit, et qui non credit paruulus, quamuis non habeat regnum Dei. Sed uide quod sequitur: Qui autem incredulus est Filio, non habet uitam; sed ira Dei manet super eum . Ubi ponis paruulos baptizatos? Profecto in numero credentium. Nam ideo et consuetudine Ecclesie antiqua, canonica, fundatissima, paruuli baptizati fideles uocantur. Et sic de his querimus: Iste infans christianus est? Respondetur: Christianus. Catechumenus, an fidelis? Fidelis; utique a fide, fides a credendo. Inter credentes igitur baptizatos paruulos numerabis: nec iudicare ullo modo aliter audebis, si non uis esse apertus hereticus. Ergo ideo habent uitam eternam: quia qui credit in Filium, habet uitam eternam.



CAPUT XIu.

Noli eis sine ista fide, et sine isto sacramento huius fidei, promittere uitam eternam. Qui autem incredulus est Filio, et qui non credit in Filium, non habet uitam, sed ira Dei manet super eum.  Non dixit, ueniet super eum; sed, manet super eum. Respexit originem, cum ait, Ira Dei manet super eum. Quam respiciens et Apostolus dixit, Fuimus et nos aliquando natura filii ire . Non accusamus naturam. Nature auctor Deus est. A Deo bona est instituta natura: sed per malam uoluntatem a serpente uitiata est. Ideo quod fuit in Adam culpe, non nature, nobis propagatis factum est iam nature. Ab hoc uitio nature, cum quo nascitur homo, non liberat nisi qui natus est sine uitio. Ab hac carne peccati non liberat nisi ille qui natus est sine peccato per simili tudinem carnis peccati. Ab hoc ueneno serpentis non liberat nisi exaltatio serpentis. Quid ad hec dicis? Satisne hoc est?

15. Pelagianorum effugium, dum urgentur uerbis Apostoli de originali peccato. Non primum peccandi exemplum, sed originis peccatum ibi significatum. Unum aliquid acutissimum, quod ab eis profertur, paululum attendite. Cum ceperint urgeri uerbis Apostoli dicentis, Per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt . que uerba nescio quis non intelligat; in quibus uerbis nescio utrum quisquam expositorem requirat: conantur respondere, et dicere, ideo dictum hoc ab Apostolo, quia primus peccauit Adam, et qui postea peccauerunt, illum imitando peccauerunt. Hoc quid est aliud, quam conari tenebras aperto lumini offundere? Peccatum per unum hominem intrauit, et per peccatum mors; et ita in omnes homines pertransiit, in quo omnes peccauerunt. Propter imitationem dicis, quia primus peccauit Adam.



CAPUT Xu.

Respondeo prorsus: Non primus peccauit Adam. Si primum peccatorem requiris, diabolum uide. Sed humani generis massam uolens ostendere Apostolus de origine uenenatam, ideo cum posuit unde nati sumus, non eum quem imitati sumus. Dicitur quidem et pater tuus, quem fueris imitatus: Filii mei, inquit, quos iterum parturio . Qui itidem dicit: Imitatores mei estote . Et propter ipsam imitationem dicitur impiis: uos a patre diabolo estis . Nam constat in catholica fide, quod diabolus nec generauit nostram naturam, nec condidit: sola in illo seductio est precedentis, imitatio consequentis. Denique quomodo dictum est de Adam, In quo omnes peccauerunt; legatur mihi alicubi, Omnes in diabolo peccauerunt. Aliud est illo precedente et seducente peccare, aliud in illo peccare. Quia secundum propaginem carnis in illo eramus omnes, antequam nati essemus, tanquam in parente, tanquam in radice ibi eramus: sic uenenata est ista arbor, ubi eramus. Nam quia ad diabolum, hoc est, principem peccati, et uere primum peccatorem, non pertinet origo, sed imitatio; cum de illo Scriptura loqueretur, Inuidia, inquit, diaboli, mors intrauit in orbem terrarum: imitantur autem eum, qui sunt ex parte ipsius . Imitando eum fiunt ex parte ipsius. Numquid dictum est, In illo peccauerunt? Cum uero de Adam diceretur, propter originem,  propter posteritatem, propter propaginem uiscerum, In quo omnes, inquit, peccauerunt. Nam si propterea primus constitutus est Adam, quia primus peccauit, tanquam in exemplo sit, non in origine; utquid tam in longinquo, post tam prolixa tempora contra Adam queritur Christus? Si omnes peccatores ad Adam propterea pertinent, quia primus peccator: omnes iusti debuerunt ad Abel pertinere, quia primus iustus. Quare Christus queritur? Expergiscere, frater. Quare Christus queritur, nisi quia in Adam damnata est generatio, in Christo queritur regeneratio?



CAPUT XuI.

16. Pelagianorum obiectio contra peccatum originale, Cur de baptizato non iustus nascitur. Proinde nemo nos fallat: Scriptura euidens est, auctoritas fundatissima est, fides catholicissima est [1 1Kb] . Omnis generatus, damnatus: nemo liberatus, nisi regeneratus. Unde et alteri uersutie illorum iam uos instructi respondete, karissimi: quando dicunt, et paruulos turbant, Si de peccatore peccatores nati sunt, quare non de baptizato iam fideli, cui remissa sunt uniuersa peccata, iusti nascuntur? Cito respondete: Ideo de baptizato non iustus nascitur, quia non cum generat unde regeneratus est, sed unde generatus est. De Christo dictum est, Mortificatus carne, uiuificatus spiritu : sic de homine dici potest, Tabefactus carne [2 1Kb] , iustificatus spiritu. Quod nascitur de carne, caro est. Queris ut de iusto iustus nascatur, cum uideas iustum esse nisi regeneratum omnino non posse. Nec attendis Domini sententiam, quam tu ipse in ore habes: Si quis non renatus fuerit ex aqua et Spiritu . Puto quia non hoc factum est in concubitu. Miraris quare peccator nascatur de semine iusti: non te delectat mirari quare oleaster nascatur de semine oliue? Accipe aliam similitudinem. Iustum baptizatum, pone granum purgatum: non attendis, quia de grano purgato frumentum cum palea nascitur, sine qua seminatur. Deinde cum sit in propagine natorum generatio carnalis, in propagine renatorum generatio spiritualis, uis ut de baptizato baptizatus nascatur, cum uideas de circumciso non nasci circumcisum? Carnalis est certe ista generatio, et carnalis est circumcisio, et tamen de circumciso non nascitur circumcisus: sic ergo de baptizato non potest nasci baptizatus; quia nemo renatus, antequam natus.



CAPUT XuII.

17. Alia eorumdem cauillatio exploditur. Christus nichil prodest non credentibus. Infantibus baptizatis prodest Christus. Infantes baptizati uere credentes aliorum fide. Infantes credunt fide parentum. Aliud eorum quasi acutissimum: sed quid acutum non obtunditur scuto ueritatis? Aliud dicunt, uidete quale. Si Adam, inquiunt, nocet his qui non peccauerunt; ergo et Christus prodesse debet etiam his qui non crediderunt. uidetis certe quam hoc acutum sit contra ueritatem: audite quantum adiuuet ueritatem.  Qui enim hoc dicit, nichil aliud, nisi Christum nichil prodesse non credentibus. Hoc est uerum. Quis non acceptet. Quis non consentiat, quia Christus non credentibus non prodest, credentibus prodest? Sed dic mihi, obsecro te, Paruulis baptizatis Christus aliquid, an nichil prodest? Necesse est ut dicat prodesse: premitur mole matris Ecclesie. Forte quidem uellent hoc dicere; nam ratiocinationes eorum ad hoc uidentur compellere: sed auctoritate reprimuntur Ecclesie, ne non dicam sputis hominum obruantur, sed ipsorum infantium lacrymis tanquam fluuio pertrahantur. Si enim dixerint, nichil prodesse Christum baptizatis infantibus; nichil aliud dicunt quam, Superfluo baptizantur infantes. Ut autem non superfluo baptizentur, quia hoc dicere non audent, prodesse Christum baptizatis infantibus confitentur.



CAPUT XuIII.

Si prodest baptizatis, quero quibus prosit, credentibus, an non credentibus? Eligant quod uolunt. Si dixerint, Non credentibus: ubi est ergo quod calumniabaris, quia Christus non credentibus prodesse non potest? Ecce tu confiteris prodesse infantibus, non tamen credentibus. Ad quodlibet prodest: non putas ad uitam eternam, non putas ad salutem eternam: ad ipsum regnum celorum percipiendum utique prodest Christus paruulis baptizatis. Prodest ergo non credentibus? Sed absit, ut ego dicam non credentes infantes. Iam superius disputaui, credit in altero, qui peccauit in altero: dicitur, Credit; et ualet, et inter fideles baptizatos computatur. Hoc habet autoritas matris Ecclesie, hoc fundatus ueritatis obtinet canon: contra hoc robur, contra hunc inexpugnabilem murum quisquis arietat, ipse confringitur. Ergo prodest Christus aliquid infantibus baptizatis; et sicut ego dico, et sicut mecum tota Ecclesia dicit, credentibus prodest, fidelibus prodest: tu quod uis elige. uolo quidem ut quod uerius est, eligas; ut nobiscum dicas quia credentibus prodest. Sed si dixeris, Non credentibus prodest; contra te dixisti. Si dixeris, Credentibus prodest; mecum dixisti. Elige, utrum contra te dicas quod falsum est, an mecum dicas quod uerum est. Tu enim paulo ante dicebas, Christum non credentibus nichil prodesse, uolens efficere quia sic et Adam non peccantibus nichil nocuit, quomodo Christus non credentibus nichil prodest. Ecce iam fateris infantibus non credentibus baptizatis aliquid prodesse Christum. Sed si credentibus dicis, bene dicis, mecum dicis, credunt et infantes.



CAPUT XIX.

Unde credunt? Quomodo credunt? Fide parentum. Si fide parentum purgantur, peccato parentum polluti sunt. Corpus mortis in primis parentibus generauit eos peccatores: spiritus uite in posterioribus parentibus regenerauit eos fideles. Tu das fidem non respondenti, et ego peccatum nichil agenti.

18. Contra peccatum originale perperam citatus Apostolus. Sanctificationis modi multi. Sancti, inquit, de sanctis nasci debuerunt: quia dixit Apostolus, Alioquin  filii uestri immundi essent; nunc autem sancti sunt . Et quomodo hoc accipis? Quomodo intelligis, de fidelibus natum ita sanctum, ut baptizari non debeat? Quomodo libet, accipias istam sanctitatem. Multi enim modi sunt sanctitatis, et multi modi sunt sanctificationis. Non enim omne quod sanctificatur, ad regnum celorum mittitur. De esca nostra dixit Apostolus, Sanctificatur per uerbum Dei et orationem . Numquid quia esca nostra sanctificatur, non scimus quo mittatur? Disce ergo esse aliquem modum, et quasi umbraculum quoddam sanctificationis, quod non sufficiat ad perceptionem salutis. Distat, et quid distet, Deo notum est. Tamen cum filio fidelium curratur ad Baptismum; non sic errent parentes, ut putent eum iam fidelem natum. Natum enim possunt dicere, non renatum. Nam ut noueris quomodo intelligas sanctificatos filios fidelium, ut modo non queram, quia longum est, modum sanctificationis huius; ubi et maritum habes infidelem, ibi habes et uxorum fidelem. Sanctificatur, inquit, uir infidelis in uxore, et sanctificatur mulier infidelis in fratre . Numquid quia est ibi forte modus aliquis sanctificationis, ut uir infidelis sanctificetur in uxore fideli, ideo iam securitatem debet accipere, quod in regnum celorum intraturus est, et non baptizandus, non regenerandus, non Christi sanguine redimendus? Quomodo ergo sanctificatur uir infidelis in uxore, et tamen perit, nisi baptizetur: sic filii fidelium, etsi ad quemdam modum sanctificati, pereunt tamen, si non fuerint baptizati.



CAPUT XX.

19. Cypriani auctoritas pro originali peccato. Rogo uos, ut paululum acquiescatis. Lego tantum. Sanctus Cyprianus est, quem in manus sumpsi, antiquus episcopus Sedis huius: quid senserit de Baptismo paruulorum, imo quid semper Ecclesiam sensisse monstrauerit paululum accipite. Parum est enim quia isti disserunt, et disputant nescio quas impias nouitates; et nos conantur arguere, quod aliquid nouum dicamus. Ad hoc ergo lego sanctum Cyprianum, ut uideatis quomodo sit intellectus canonicus, et catholicus sensus in his uerbis que paulo ante tractaui. Interrogatus est utrum infans baptizari debeat ante octauum diem, quia uetere Lege non licebat circumcidi infantem, nisi octauo die. Questio inde erat nata, de die baptizandi: nam de origine peccati nulla erat questio; et ideo ex ea re, unde nulla erat questio, soluta est exorta questio. Sanctus Cyprianus dixit inter cetera, que superius dixi: »Propter quod neminem putamus a gratia consequenda impediendum esse a lege [1 1Kb] que iam statuta est, nec spiritualem circumcisionem impediri carnali circumcisione debere, sed omnem omnino admittendum esse ad gratiam Christi: quando et Petrus in Actibus Apostolorum loquatur et dicat, Deus mihi dixit neminem hominem communem dicendum et immundum . Ceterum si homines impedire aliquid ad consecutionem gratie possit, magis  adultos et prouectos et maiores natu possint impedire peccata grauiora. Porro autem, si etiam grauissimis delictoribus et in Dominum multum ante peccantibus, cum postea crediderint, remissa peccatorum datur, et a Baptismo atque gratia nemo prohibetur: quanto magis prohiberi non debet infans, qui recens natus nichil peccauit, nisi quod secundum Adam carnaliter natus contagium mortis antique prima natiuitate contraxit; qui ad remissam peccatorum accipiendam hoc ipso facilius accedit, quod illi dimittuntur, non propria, sed aliena peccata« ? uidete quemadmodum de hac re nichil dubitans, soluit illam unde dubitabatur. Hoc de fundamento Ecclesie sumpsit, ad confirmandum lapidem nutantem.



CAPUT XXI.

20. ueritatis hostes quatenus patienter ferendi. Impetremus ergo, si possumus, a fratribus nostris, ne nos insuper appellent hereticos, quod eos talia disputantes nos appellare possimus forsitan, si uelimus, nec tamen appellamus. Sustineat eos mater piis uisceribus sanandos, portet docendos, ne plangat mortuos. Nimium est quo progrediuntur; multum est, uix ferendum est, magne patientie adhuc ferri. Non abutantur hac patientia Ecclesie, corrigantur, bonum est. Ut amici exhortamur, non ut inimici litigamus. Detrahunt nobis, ferimus: canoni non detrahant, ueritati non detrahant; Ecclesie sancte pro remissione peccati originalis paruulorum quotidie laboranti non contradicant. Fundata ista res est. Ferendus est disputator errans in aliis questionibus non diligenter digestis, nondum plena Ecclesie auctoritate firmatis; ibi ferendus est error: non tantum progredi debet, ut etiam fundamentum ipsum Ecclesie quatere moliatur. Non expedit, adhuc forte nostra non est reprehendenda patientia: sed debemus timere ne culpetur etiam negligentia. Sufficiat Charitati uestre, habete ad illos qui nostis illos, habete cum illis amice, fraterne, placide, amanter, dolenter: quidquid potest faciat pietas; quia postea diligenda [1 1Kb] non erit impietas. Conuersi ad Dominum, etc.



SERMO CCXCu [* 1Kb]  . In Natali apostolorum Petri et Pauli, I  .



CAPUT PRIMUM.

1. Petra super quam edificata est Ecclesia ipse est Christus. Istum nobis diem beatissimorum apostolorum Petri et Pauli passio consecrauit. Non de obscuris aliquibus martyribus loquimur. In omnem terram exiit sonus eorum, et in fines orbis terre uerba eorum . Isti martyres uiderunt quod predicauerunt, secuti equitatem, confitendo ueritatem, moriendo pro ueritate. Beatus Petrus, primus Apostolorum, uehemens Christi amator, qui meruit audire, Et ego dico tibi, Quia tu es  Petrus. Dixerat enim ipse: Tu es Christus Filius Dei uiui. Christus illi: Et ego dico tibi, Quia tu es Petrus, et super hanc petram edificabo Ecclesiam meam . Super hanc petram edificabo fidem, quam confiteris. Super hoc quod dixisti, Tu es Christus Filius Dei uiui, edificabo Ecclesiam meam. Tu enim Petrus. A petra Petrus, non a Petro petra. Sic a petra Petrus, quomodo a Christo Christianus. uis nosse de qua petra Petrus dicatur? Paulum audi: »Nolo« enim »uos ignorare, fratres;« Apostolus Christi dicit; »Nolo uos ignorare, fratres, quia patres nostri omnes sub nube fuerunt, et omnes per mare transierunt, et omnes in Moyse baptizati sunt in nube et in mari, et omnes eumdem cibum spiritualem manducauerunt, et omnes eumdem potum spiritualem biberunt. Bibebant enim de spirituali sequente eos petra: petra autem erat Christus« . Ecce unde Petrus.



CAPUT II.

2. Petro Ecclesie personam gerenti date claues regni celorum. Uni date sunt, quia Ecclesie unitati. Christus prius resuscitat, tum Ecclesia soluit. Dominus iehsu discipulos suos ante passionem suam, sicut nostis, elegit, quos Apostolos appellauit. Inter hos pene ubique solus Petrus, totius Ecclesie meruit gestare personam. Propter ipsam personam, quam totius Ecclesie solus gestabat, audire meruit, Tibi dabo claues regni celorum . Has enim claues non homo unus, sed unitas accepit Ecclesie. Hinc ergo Petri excellentia predicatur, quia ipsius uniuersitatis et unitatis Ecclesie figuram gessit, quando ei dictum est, Tibi trado, quod omnibus traditum est. Nam ut noueritis Ecclesiam accepisse claues regni celorum, audite in alio loco quid Dominus dicat omnibus Apostolis suis. Accipite Spiritum sanctum. Et continuo: Si cui dimiseritis peccata, dimittentur ei; si cuius tenueritis, tenebuntur . Hoc ad claues pertinet, de quibus dictum est, Que solueritis in terra, soluta erunt et in celo; et que ligaueritis in terra, ligata erunt et in celo. Sed hoc Petro dixit. Ut scias quia Petrus uniuerse Ecclesie personam tunc gerebat, audi quid ipsi dicatur, quid omnibus fidelibus sanctis: »Si peccauerit in te frater tuus, corripe illum inter te et ipsum solum. Si non te audierit, adhibe tecum unum aut duos: scriptum est enim, In ore duorum aut trium testium, stabit omne uerbum. Si nec ipsos audierit, refer ad Ecclesiam: si nec ipsam audierit, sit tibi tanquam ethnicus et publicanus. Amen dico uobis, quia que ligaueritis in terra, ligata erunt et in celo; et quecumque solueritis in terra, soluta erunt et in celo« . Columba ligat, columba soluit; edificium supra petram ligat et soluit.



CAPUT III.

Timeant ligati, timeant soluti. Qui soluti sunt, timeant ne ligentur: qui ligati sunt, orent ut soluantur. Criniculis peccatorum suorum unusquisque constringitur : et preter hanc Ecclesiam nichil soluitur. Quatriduano mortuo dicitur, Lazare, prodi foras. Et prodiit de monumento institis ligatus manibus et pedibus. Excitat Dominus,  ut mortuus de monumento prodeat; si cor tangit, ut peccati confessio foras exeat. Sed parum adhuc ligatus est. Dominus ergo, postquam exiit Lazarus de monumento, ad discipulos suos, quibus dixerat, Quecumque solueritis in terra, soluta erunt et in celo: Soluite, inquit, eum, et sinite abire . Per se excitauit, per discipulos soluit.

3. Ecclesie fortitudo et infirmitas in Petro figurata. Proinde Ecclesie fortitudo in Petro maxime commendata est; quia euntem ad passionem secutus est Dominum: et infirmitas quedam notata; quoniam interrogatus ab ancilla, negauit Dominum. Ecce ille amator subito negator. Inuenit se, qui presumpserat de se. Dixerat enim, sicut nostis: Domine, tecum ero usque ad mortem: et si opus fuerit ut moriar, animam meam pro te ponam. Et Dominus ad presumptorem: Animam tuam pro me pones? Amen dico tibi, antequam gallus cantet, ter me negabis . Factum est quod predixerat medicus: fieri non potuit quod presumpsit egrotus. Sed quid? Continuo respexit eum Dominus. Sic scriptum est, sic loquitur Euangelium: Respexit eum Dominus, et exiit foras, et fleuit amare . Exiit foras: hoc est, confiteri. Fleuit amare, qui nouerat amare. Dulcedo secuta est in amore, cuius amaritudo precesserat in dolore.



CAPUT Iu.

4. Petro Ecclesie unitatem significanti oues a Christo commendate. Cur ter interrogatus Petrus de suo amore. Merito etiam post resurrectionem Dominus ipsi Petro oues suas commendauit pascendas. Non enim inter discipulos solus meruit pascere dominicas oues: sed quando Christus ad unum loquitur, unitas commendatur; et Petro primitus, quia in Apostolis Petrus est primus. Simon Ioannis, inquit Dominus, amas me? Respondit ille, Amo. Et iterum interrogatus, iterum respondit. Et tertio interrogatus, et tanquam illi non credatur, contristatur. Sed quomodo ei non credebat, qui cor eius uidebat? Denique post illam tristitiam sic respondit: Domine tu scis omnia, tu scis quia amo te. Non enim qui omnia scis, hoc solum nescis. Noli tristis esse, Apostole; responde semel, responde iterum, responde tertio. Ter uincat in amore confessio, quia ter uicta est in timore presumptio. Soluendum est ter, quod ligaueras ter. Solue per amorem, quod ligaueras per timorem. Et tamen Dominus semel, et iterum, et tertio, oues suas commendauit Petro.



CAPUT u.

5. In Donatistas dominici gregis diuisores. Attendite, fratres mei: Pasce, inquit, ouiculas meas, pasce agnos meos . Pasce oues meas: numquid dixit, Tuas? Pasce, bone serue, oues dominicas, habentes dominicum characterem. Numquid enim Paulus pro uobis crucifixus est? aut in nomine Petri et Pauli baptizati estis ? Ergo pasce oues eius, ablutas Baptismo eius, signatas nomine eius, redemptas sanguine eius, Pasce, inquit, oues meas. Nam heretici serui mali et fugitiui, quod non emerunt diuidentes sibi, et de furtis peculia tanquam propria facientes, suas oues sibi uidentur  pascere. Nam quid est aliud, rogo uos, Nisi te ego baptizauero, immundus eris, Nisi Baptismum meum habueris, ablutus non eris? Itane non audistis, Maledictus omnis qui spem suam ponit in homine ? Proinde, karissimi, quos baptizauit Petrus, oues Christi sunt; et quos baptizauit Iudas, oues Christi sunt. Nam uidete quid dicat sponsus dilecte sue in Cantico canticorum, quando ei dixit sponsa, Annuntia mihi, quem dilexit anima mea, ubi pascis, ubi cubas in meridie; ne forte fiam sicut operta, super greges sodalium tuorum. Annuntia, inquit, mihi, ubi pascis, ubi cubas in meridie, in splendore ueritatis, in feruore caritatis. Quare times, o dilecta? quid times? Ne forte fiam, inquit, sicut operta, id est, sicut obscura, sicut non Ecclesia; quia Ecclesia non est operta: Non enim potest ciuitas abscondi super montem constituta . Et errando incurram, non in gregem tuum, sed in greges sodalium tuorum. Etenim heretici sodales dicuntur. A nobis exierunt : ad unam nobiscum mensam, antequam exirent, accesserunt. Ergo quid ei respondetur? Nisi cognoueris temetipsam: sponsus dicit, interroganti respondet, Nisi cognoueris temetipsam, o pulchra inter mulieres. O uerax inter hereses, nisi cognoueris temetipsam: quia de te predicta sunt tanta, »In semine tuo benedicentur omnes gentes : Deus deorum Dominus locutus est, et uocauit terram, a solis ortu usque ad occasum : Postula a me, et dabo tibi gentes hereditatem tuam, et possessionem tuam terminos terre : In omnem terram exiit sonus eorum, et in fines orbis terre uerba eorum« : de te testimonia ista predicta sunt. Nisi ergo cognoueris temetipsam, exi tu. Ego enim te non eiicio, ut dicant de te qui remanserint, Ex nobis exierunt. Exi tu in uestigiis gregum: non gregis, de quo dictum est, Erit unus grex et unus Pastor . Exi tu in uestigiis gregum, et pasce hedos tuos : non sicut Petrus, oues meas. Pro his commendatis sibi ouibus Petrus meruit martyrio coronari, quod hodierna solemnitate per orbem meruit celebrari.



CAPUT uI.

6. Paulus ex persecutore predicator Christi. ueniat et de Saulo Paulus, de lupo agnus; prius inimicus, postea apostolus; prius persecutor, postea predicator. ueniat, accipiat litteras a principibus sacerdotum, ut ubicumque inuenerit Christianos, uinctos adducat ad penas. Accipiat, accipiat, proficiscatur, pergat, anhelet cedem, sitiat sanguinem: qui habitat in celis, irridebit eum . Ibat enim, sicut scriptum est, spirans cedem, et propinquabat Damascum. Tunc Dominus de celo: Saule, Saule, quid me persequeris? Ego sum hic, ego sum ibi: hic caput, ibi corpus. Non ergo miremur, fratres, ad corpus Christi pertinemus. Saule, Saule, quid me persequeris? Durum est tibi aduersus stimulum calcitrare. Te ledis: nam Ecclesia mea persecutionibus crescit. At ille pauens et tremens: Domine, quis es tu? Et ille: Ego sum iehsu Nazarenus quem tu persequeris. Continuo mutatus exspectat imperium: ponit  inuidentiam, preparat obedientiam. Dicitur ei quid faciat. Et antequam Paulus baptizetur, loquitur Dominus Ananie: uade ad illum uicum, ad illum hominem nomine Saulum, baptiza illum; quia uas electionis mihi est. uas aliquid portare debet, uas inane esse non debet. uas implendum est: unde, nisi gratia? Ananias autem respondit Domino nostro Iesu Christo: »Domine, audiui quia homo iste multa mala fecit sanctis tuis. Et nunc litteras portat a principibus sacerdotum, ut ubicumque inuenerit uie huius uiros. uinctos adducat. Et Dominus ad illum: Ego illi ostendam que illum oporteat pati pro nomine meo . Trepidabat Ananias, audito nomine Sauli« trepidabat famam lupi infirma ouis, etiam sub manu pastoris [1 1Kb] .



CAPUT uII.

7. Paulus et Petrus pro Christo passi. Ecce ostendit illi Dominus que illum oporteret pati pro nomine eius. Post exercuit illum in labore. Ipse in uinculis, ipse in plagis, ipse in carceribus, ipse in naufragiis. Ipse illi procurauit passionem: ipse perduxit ad istum diem. Unus dies passionis duobus Apostolis. Sed et illi duo unum erant: quanquam diuersis diebus paterentur, unum erant. Precessit Petrus, secutus est Paulus. Primo Saulus, postea Paulus: quia primo superbus, postea humilis. Saulus a Saüle sancti Dauid persecutore. Deiectus est persecutor, erectus est predicator. Mutauit nomen superbi ad humilitatem. Paulus enim modicus est. uerba uidete Charitatis uestre: nonne quotidie dicimus, Post paululum uidebo te, paulo post faciam hoc aut illud? Ergo quid est Paulus? Ipsum interroga. Ego sum, inquit, minimus Apostolorum .



CAPUT uIII.

8. Dies martyrum ideo celebrantur, ut eos imitari delectet. Celebramus diem festum, Apostolorum nobis sanguine consecratum. Amemus fidem, uitam, labores, passiones, confessiones, predicationes. Proficimus enim amando; non ista propter carnalem letitiam celebrando. Martyres enim a nobis quid querunt? Minus habent, si adhuc laudes hominum querunt. Si adhuc laudes hominum querunt, nondum uicerunt [2 1Kb] . Si autem uicerunt, a nobis propter se nichil querunt; sed propter nos ipsos querunt. Dirigatur ergo uia nostra in conspectu Domini. Arcta erat, spinosa erat, dura erat: talibus tamque multis transeuntibus lenis facta est. Transiit ipse prior Dominus, transierunt Apostoli intrepidi, postea martyres, pueri, mulieres, puelle. Sed quis in eis? Ille qui dixit, Sine me nichil potestis facere .



SERMO CCXCuI [* 1Kb]  . In Natali apostolorum Petri et Pauli, II  .



CAPUT PRIMUM.

1. Petrus infirmus plus promittit quam potest. Recens sancti Euangelii lectio  hodierne solemnitati conueniens, que modo sonuit in auribus nostris, si ab auribus etiam in cor nostrum descendit, et in eo locum quietis inuenit ; admonuit nos omnes, qui uobis uerbum et sacramentum Domini ministramus, pascere oues suas. Beatus Petrus Apostolorum primus, Domini nostri Iesu Christi maior amator, quam negator, sicut indicat Euangelium, secutus est Dominum passurum: sed tunc non potuit sequi passurus. Secutus est pedibus, nondum idoneus sequi moribus. Promisit se moriturum pro illo, et non potuit nec cum illo. Plus enim ausus erat, quam eius capacitas sustinebat. Plus promiserat, quam poterat: quia et indignum erat ut faceret quod promiserat. Animam meam, inquit, pro te ponam . Hoc pro seruo Dominus erat facturus, non seruus pro Domino. Qui ergo plus est ausus, ibi prepostere amauit; ideo timuit et negauit. Postea uero Dominus postquam surrexit, docet Petrum amare. Inordinate amans, defecit sub pondre passionis: ordinate autem amanti promisit passionem.

2. Infirmitas Petri timentis mori Dominum. Meminimus infirmitatem Petri dolentis quod Dominus esset moriturus: hanc commemoro, ecce commemoro. Qui meminerunt, in corde suo mecum dicant: qui obliti fuerant, commonente me recolant. Dominus iehsu Christus passionem suam imminentem ipse discipulis prenuntiauit. Tunc Petrus amans eum, sed adhuc carnaliter, mori timens mortis interfectorem: Absit a te, inquit, Domine; absit a te, propitius esto tibi. Non dixisset, propitius tibi esto, nisi agnosceret uerum Deum. Ergo, Petre, si Deus a te cognoscitur, quid times ne Deus moriatur? Tu homo es, ille Deus est. Et pro homine Deus factus est homo, assumens quod non erat, non perdens quod erat. In eo ergo Dominus moriturus erat, in quo et resurrecturus. Expauit ergo Petrus humanam mortem, et noluit eam contingere Dominum. Nesciens, saccum uolebat claudere, unde nostrum pretium erat manaturum. Audiuit a Domino tunc, Redi retro, satanas; neque enim sapis que Dei sunt, sed que sunt hominum. Cui paulo ante dixerat, dicenti, Tu es Christus Filius Dei uiui: Beatus es, Simon Bar-Iona, quia tibi non reuelauit caro et sanguis, sed Pater meus qui est in celis . Paulo ante beatus, postea satanas. Sed unde beatus? Non de suo: Non tibi reuelauit caro et sanguis, sed Pater meus qui est in celis. Unde autem satanas? Ex homine, et in homine: Non enim sapis que Dei sunt, sed que sunt hominum. Talis Petrus amans Dominum, timens mori Dominum, et uolens mori pro Domino, secutus est: et inuentum est quomodo predixerat medicus, non quomodo presumpserat egrotus. Interrogatus ab ancilla, negat semel, bis, et tertio. Aspicitur a Domino, flet amare : tergit lacrymis pietatis cordis negationes.



CAPUT II.

3. Petro iam amanti Christus oues commendat. Resurgit Dominus, apparet discipulis. uidet iam Petrus uiuentem, cui morienti timuerat. uidet non  Dominum occisum, sed mortem in Domino occisam. Iam ergo confirmatus exemplo [1 1Kb] carnis ipsius Domini, mortem non esse usque adeo metuendam, docetur amare. Modo opus est ut amet, iam uiso Domino uiuo post mortem: modo amet, modo securus amet; securus, quia secuturus. Dominus ergo: Petre, amas me? Et ille: Amo, Domine. Et Dominus: Non quia amas me, uolo ut moriaris pro me; hoc enim ego iam feci pro te. Sed quid? Amas me? Quid mihi redditurus es, quia amas me? Amas me? Amo. Pasce oues meas. Et iterum hoc, et tertio hoc: ut ter confiteretur amor, quod ter negauerat timor. uidete, percipite, discite. Non aliud quam, Amas, interrogatur: non aliud quam, Amo, respondetur. Respondenti dicitur, Pasce oues meas. Et commendatis Petro ouibus suis, et commendato sibi Petro cum ouibus suis, iam prenuntiat passionem, et dicit: Cum esses iunior, cingebas te, et ibas quo uelles; cum autem senior factus fueris, alter te cinget, et feret quo tu non uis. Hoc autem dicebat, ait Euangelista, significans qua morte clarificaturus esset Deum . uidetis hoc pertinere ad pascendas oues Domini, ut non recusetur mors pro ouibus Domini.



CAPUT III.

4. Pastor idoneus ille est, qui uitam rependere ualet pro ouibus. Pasce oues meas. Commendat oues idoneo, an minus idoneo? Primo, quas oues commendat? Pretiosas, emptas, non auro, non argento, sed sanguine. Si dominus homo commendaret seruo suo oues suas, procul dubio cogitaret, utrum peculium serui illius idoneum esset pretium ouium suarum, et diceret: Si perdiderit, si dissipauerit, si consumpserit, habet unde reddat. Commendaret ergo seruo idoneo oues suas, et serui facultates in pecunia quereret, pro ouibus quas pecunia comparauit. Nunc uero Dominus iehsu Christus, quia seruo commendat oues, quas sanguine comparauit; idoneitatem serui in passione sanguinis querit. Tanquam diceret: Pasce oues meas, commendo tibi oues meas. Quas oues? Quas emi sanguine meo. Mortuus sum pro eis. Amas me? Morere pro eis. Et quidem seruus ille hominis homo pecuniam redderet pro consumptis ouibus: Petrus sanguinem reddidit pro ouibus conseruatis.



CAPUT Iu.

5. Ceteris Ecclesie pastoribus id mandatum, quod Petro. Animus martyrii martyrem facit. Eia, fratres, aliquid pro tempore uolo dicere. Quod Petro commendatum est, quod Petro mandatum est, non Petrus solus, sed etiam alii Apostoli audierunt, tenuerunt, seruauerunt, maximeque ipse consors sanguinis et diei [2 1Kb] apostolus Paulus. Audierunt ista, et ad nos audienda transmiserunt. Pascimus uos, pascimur uobiscum. Det nobis Deus uires sic amandi uos, ut possimus etiam mori pro uobis, aut effectu, aut affectu. Non enim quia Ioanni apostolo passio defuit, ideo passioni animus preparatus deesse potuit. Non est passus, sed potuit pati. Preparationem eius Deus nouerat. Quemadmodum tres pueri arsuri missi  sunt in caminum, non uicturi. Negabimus eos martyres, quia flamma eos urere non potuit? Interroga ignes, passi non sunt: interroga uoluntatem, coronati sunt. Potens est enim Dominus, dixerunt, eruere nos de manibus tuis: sed et si non: ibi sunt certa pectora et stabilis fides, ibi uirtus inconcussa, ibi certa uictoria: sed et si non, notum tibi sit, rex, quoniam statuam quam statuisti, non adoramus. Aliud Deo placuit: non arserunt, sed ignem idololatrie in animo regis exstinxerunt .



CAPUT u.

6. Tribulationes temporales pro futura gloria ferende. Rome uastatio temporibus christianis. uidetis ergo, karissimi, que sunt proposita in hoc tempore seruis Dei, propter futuram gloriam que reuelabitur in nobis: contra quam gloriam non appenditur quelibet quantalibet tribulatio temporalis. Indigne enim sunt passiones huius temporis, ait Apostolus, ad futuram gloriam, que reuelabitur in nobis . Si hec ita sunt, modo nemo cogitet carnaliter, non est tempus. Concutitur mundus, excutitur uetus homo: premitur caro, liquescat spiritus. Iacet Petri corpus Rome, dicunt homines; iacet Pauli corpus Rome, Laurentii corpus Rome, aliorum sanctorum martyrum corpora iacent Rome; et misera est Roma, et uastatur Roma, affligitur, conteritur, incenditur. Tot strages mortis fiunt, per famem, per pestem, per gladium; ubi sunt Memorie Apostolorum? Quid dicis? Ecce hoc dixi, Tanta mala Roma patitur, ubi sunt Memorie Apostolorum? Ibi sunt, sed in te non sunt. Utinam in te essent, quisquis ista loqueris, quisquis ita desipis, quisquis uocatus in spiritu carnaliter sapis. Prorsus adhuc patientiam doceo, nondum sapientiam. Patiens esto, Dominus uult. Queris quare uelit? Differ secretum cognitionis, strenuitatem obedientie prepara. Ferre te uult: ferto quod uult, et dabit quod uis. Et tamen, fratres mei, ecce audeo dicere: libenter audituri estis, si iam primas partes obedientie retinetis, si est in uobis lenis et mitis patientia ferendi dominicam uoluntatem. Lenia quippe non ferimus, sed amamus: aspera toleramus, ad lenia gaudemus. Dominum Deum tuum uidea caput tuum uide, exemplum uite tue uide; redemptorem tuum, pastorem tuum attende: Pater, si fieri potest, transeat a me calix iste. Quomodo ostendit humanam uoluntatem, et continuo conuertit renisum ad obedientiam? uerumtamen non quod ego uolo, sed quod tu uis, Pater . Ecce Petro hoc dixit: Cum senueris, alter te cinget, et feret quo tu non uis. Ostendit in illo humanam uoluntatem, circa trepidationem mortis. Numquid quia nolens mortuus est, nolens coronatus est? Sic et tu nolebas forte amittere peculium tuum, quod hic relicturus eras: attende ne cum relinquendo remaneas. Nolebas ante te mori filium tuum, nolebas ante te mori uxorem tuam. Quid enim? Etsi Roma non caperetur, non aliquis uestrum prior moriturus erat? Nolebas ante te mori uxorem tuam, nolebat uxor tua ante se mori uirum suum: ambobus obtemperaturus erat Dominus? Ordo penes ipsum sit, qui nouit ordinare  quod creauit. Obtempera ergo tante uoluntati Dei.



CAPUT uI.

7. Pagano de Roma christianis temporibus incensa insultanti quid respondendum. Christianus uocatus non ad terrena, sed ad celestia. Iam uideo quid dicas in corde tuo: Ecce temporibus christianis Roma afflicta est, et incensa est. Quare temporibus christianis? Quis hoc dicit? Christianus? Ergo tu tibi responde, si christianus es: Quando uoluit Deus. Sed quid dico pagano? insultat mihi. Quid tibi dicit? unde tibi insultat? Ecce quando faciebamus sacrificia diis nostris, stabat Roma, florebat Roma; modo quia superauit et abundauit sacrificium Dei uestri, et inhibita sunt et prohibita sacrificia deorum nostrorum, ecce quid patitur Roma. Breuiter responde interim, ut illo careamus; ceterum tibi alia meditatio est. Non enim uocatus es ad amplectendam terram, sed ad comparandum celum; non uocatus es ad felicitatem terrenam, sed ad celestem; non ad temporales successus et prosperitatem uolaticam et transitoriam, sed ad eternam cum Angelis uitam. Tamen huic amatori carnalis felicitatis, et murmuratori aduersus Deum uiuum et uerum, uolenti seruire demoniis et lignis et lapidibus, cito responde. Sicut habet historia eorum, incendium hoc Romane urbis tertium est. Sicut habet historia eorum, sicut habent littere ipsorum, incendium Romane urbis, quod modo contigit, tertium est. Que modo semel arsit, inter sacrificia Christianorum, iam bis arserat inter sacrificia Paganorum. Semel a Gallis sic incensa est, ut solus collis Capitolinus remaneret. Postea a Nerone, nescio utrum dicam seuiente an fluente, secundo igne Roma flagrauit. Iussit Nero imperator ipsius Rome, seruus idolorum, interfector Apostolorum, iussit, et incensa est Roma. Quare putatis? qua causa? Homo elatus, superbus et fluidus, delectatus est Romano incendio. uidere, inquit, uolo, quomodo Troia arserit. Arsit ergo sic semel, bis, tertio. Modo te quid delectat contra Deum stridere, pro ea que consueuit ardere  ?



CAPUT uII.

8. Christianorum est pati mala temporalia, et sperare bona sempiterna. Tribulationes predicte a Christo. Sed in ea, inquiunt, passi sunt tanta mala tam multi Christiani. Excidit tibi quia Christianorum est pati mala temporalia, et bona sperare sempiterna? Tu quisquis paganus es, habes quod plangas; quia temporalia perdidisti, et eterna nondum inuenisti. Habet christianus quod cogitet: Omne gaudium existimate, fratres mei, cum in tentationibus uariis incideritis . Dicis itaque, o pagane: Dii presides Romam modo non seruauerunt, quia non sunt; tunc seruauerunt, quando erant. Nos Deum nostrum ostendimus ueracem. Predixit ista omnia, legistis, audistis: sed nescio utrum meministis, qui talibus uerbis turbamini. Non audistis Prophetas, non audistis ipsum Dominum Iesum Christum predicentem mala futura? Quantum accedit etas mundo, tantum propinquatur fini. Audistis, fratres, simul audiuimus: Erunt bella, erunt tumultus, erunt pressure, erunt fames . Quare nobis ipsis  contrarii sumus, ut quando leguntur credamus, quando implentur murmuremus?



CAPUT uIII.

9. Tribulationes temporibus christianis, an maiores sint, et quare. Thesaurizare in celo iubemur, non in terra. Sed plus inquiunt, plus uastatur modo genus humanum. Interim considerata preterita historia, salua questione, nescio utrum plus. Sed ecce sit plus: credo quia plus. Dominus ipse soluit questionem: plus modo uastatur mundus, plus uastatur. Audi quare modo plus uastatur, cum Euangelium ubique predicatur. Attendis quanta celebritate Euangelium predicatur, et non attendis quanta impietate contemnatur? Iam, fratres, dimittamus paululum Paganos foris, oculum ad nos. Euangelium predicatur toto mundo: uerum est. Antequam Euangelium predicaretur, latebat uoluntas Dei: in predicatione Euangelii patuit uoluntas Dei. Dictum est nobis in predicatione Euangelii quid amare debeamus, quid contemnere, quid agere, quid uitare, quid sperare. Omnia audiuimus: non latet uoluntas Dei per totum mundum. Pone seruum mundum: et attende Euangelium. Audi Domini uocem. Seruus iste mundus est. Seruus nesciens uoluntatem domini sui, et faciens digna plagis, uapulabit pauca. Seruus mundus. Quomodo seruus mundus? Quia mundus per eum factus est, et mundus eum non cognouit . Seruus nesciens uoluntatem domini sui. Ecce quid erat ante mundus. Nunc uero quid? Seruus autem sciens uoluntatem domini sui, et faciens digna plagis, uapulabit multa . Et utinam multa uapulet, non semel damnetur. Quid recusas uapulare multa, o serue sciens uoluntatem domini tui, et faciens digna plagis? Dicitur tibi : Thesaurizate uobis thesauros in celo, ubi neque erugo, neque comestura exterminat, ubi fures non effodiunt, nec furantur . Tu in terra thesaurizas: ille in celo iubet, dicens tibi, Mihi da, ibi habeto thesaurum, ubi ego sum custos. Mitte ante te: quid seruas in terra? Quod custodit Christus, non tollit Gothus. Tu contra, prudentior scilicet et sapientior Domino tuo, condis in terra. Sed cognouisti uoluntatem Domini tui: sursum condere uoluit. Et tu: Ego in terra condo. Paratus ergo esto uapulare multa. Ecce scis uoluntatem Domini tui uolentis te seruare in celo, et tu seruas in terra: facis digna plagis. Et quando uapulas, blephemas. Blasphemas, murmuras; dicis quod tibi facit Dominus tuus, fieri non debuit. Quod facis tu seruus malus, hoc fieri debuit?



CAPUT IX.

10. Contra Deum in aduersis non murmurandum. Impiorum felicitas magna ira Dei. Saltem illum locum tene, noli murmurare, noli blasphemare. Lauda magis Dominum tuum, quia corripit te: lauda quia emendat te, ut consoletur te. Quem enim diligit Deus, corripit; flagellat autem omnem filium, quem recipit . Tu delicatus filius dominicus, et recipi uis, et flagellari non uis: ut tu fluas, ille mentiatur. Debuit ergo Apostolorum Memoria, per quam tibi preparatur celum, seruare tibi in terra theatra insanorum? Plane uerum est: ideo mortuus  est Petrus, et Rome positus, ut lapides de theatro non caderent? Excutit Deus delicias puerorum de manibus indisciplinatorum. Fratres, peccata minuamus et murmura. Hostes simus iniquitatibus nostris, murmuri nostro: nobis irascamur, non Deo. Irascimini, prorsus irascimini: sed ad quos usus? Et nolite peccare . Ad hoc irascimini, ne peccetis. Etenim omnis homo, quem penitet, sibi irascitur: penitentie iram exercet in se. uis ergo ut tibi parcat Deus? Tu tibi noli parcere. Quia si tu tibi parcis, ille tibi non parcet: quia si et ille tibi parcat, peris. Ne scis quod optas, miser; peris. Sicut enim scriptum est, Flagellat omnem filium, quem recipit: sic etiam illud time, Irritauit Dominum peccator. Unde scis? quasi diceretur illi, Unde scis quia irritauit Dominum peccator? uidit felicem peccatorem, quotidie mala facientem, et nichil mali patientem, et in Spiritu sancto [1 1Kb] horruit, et doluit, et dixit, Irritauit Dominum peccator. Peccator iste qui facit tanta mala, et nichil mali patitur, irritauit Dominum. Prouocat Dominum: pro magnitudine ire sue non exquiret . Ideo non exquiret, quia multum irascitur. Qui tollit correptionem, parat damnationem. Non exquiret: nam si exquireret, flagellaret; et fortasse emendaret. Modo autem multum irascitur: felicibus iniquis multum irascitur, cum non flagellantur. Nolite zelare illos, nolite uelle esse sicut illi infeliciter felices. Melius est ad tempus flagellari, quam in eternum damnari.



CAPUT X.

11. Amor in Deum tum apparet, si amantur lucra Dei. Ergo commendauit nobis Dominus oues suas, quia Petro commendauit: si tamen ex aliqua parte uel extrema digni sumus puluerem uestigiorum Petri calcare; commendauit nobis oues Dominus. Oues ipsius estis, uobiscum oues sumus, quia christiani sumus. Iam diximus, pascimus et pascimur. Amate Deum, ut amet uos Deus. Et non potestis ostendere quantum ametis Deum, nisi quantum apparueritis amare lucra Dei. Quid habes prestare Deo, homo cordate? quid prestas Deo? Quid prestabat Petrus? Totum hoc: Pasce oues meas . Quid prestas Deo, ut sit maior, ut sit melior, ut sit ditior, ut sit honoratior? Qualiscumque tu eris, ille hoc erit quod erat. Ergo attende iuxta te, ne forte proximo prestare debeas, quod perueniat ad Deum. Quando uni ex minimis meis fecistis, mihi fecistis . Si ergo esurienti iuberis panem frangere, tu pulsanti debes ecclesiam claudere?



CAPUT XI.

12. Ex heresi etiam post relapsum redeuntes, benigne recipiendi. Quare hoc dixi? Contristauit nos quod audiuimus, quamuis presentes non fuerimus, quod quidam ex Donatistis ueniens ad Ecclesiam, peccatum rebaptizationis confitens, cum ad penitentiam ab episcopo exhortaretur, reclamatum est a quibusdam fratribus, et repulsus est. Dico Charitati uestre, torta sunt, torta sunt ex hoc uiscera nostra. Fatemur uobis, non nobis placet talis diligentia. Scio quia zelo Dei fecerunt et Ecclesie. Putatis quia nichil factum est, quia hoc ad omnes sonuit? Rogo  uos, ideo sonuerit hodie uox ista, ut illud quod male sonuit, obruat ea res que bene sonuit. Hanc operam date, hoc sonet, hoc predicemus, hoc predicamus. ueniant, admittantur more solito, qui nunquam adhuc catholici fuerunt. Si autem iam catholici fuerunt, et inuenti sunt lubrici, inuenti sunt inconstantes et infirmi, inuenti sunt perfidi; numquid prorsus parco perfidis? Forte erunt fideles, qui fuerunt perfidi: ueniant et ipsi admittendi ad penitentiam. Nec sibi blandiantur, quod redeuntes ad partem Donati egerint penitentiam. Illa penitentia fuit de re bona: sit uera de re mala. Quando egerunt penitentiam in parte Donati, penituit illos quod bene fecerant: modo agant, ut peniteat illos quod male fecerunt. Timetis, quod perfidi inuenti sunt, ne sanctum conculcent? Ecce et huic timori uestro consulitur, in penitentiam admittuntur. Erunt in penitentia, quando uoluerint reconciliari, iam nemine cogente, nemine terrente: quoniam penitens catholicus iam legum comminationes non patitur; cepit uelle reconciliari dum nemo terreret, uel tunc credatur uoluntati. Puta quia coactus est esse catholicus, erit penitens. Quis illum cogit petere reconciliationis locum, nisi uoluntas propria? Modo ergo admittamus infirmitatem, ut postea probemus uoluntatem.



SERMO CCXCuII [* 1Kb]  . In Natali apostolorum Petri et Pauli, III.



CAPUT PRIMUM.

1. Presumptio Petri. Timor ex infirmitate humana, amor ex gratia diuina. Hodiernum nobis diem festum fecit sanguis Apostolorum. Hoc reddiderunt serui, quod pro eis impensum est sanguine Domini. Beatus Petrus, sicut modo audiuimus, sequi iubetur: et tamen precedere meditabatur, quando dixit Domino, Animam meam pro te ponam . Presumptionem ferebat, timorem suum nesciebat. Preire uolebat, quem sequi debebat. Bonum cupiebat, sed ordinem non tenebat. Quam esset amara mors, amaro timore sensit, et peccatum amari timoris amaris lacrymis lauit. Timor interrogatus est ab ancilla, amor a Domino. Et quid respondit timor, nisi humanam trepidationem? Quid respondit amor, nisi diuinam professionem? Amare enim Deum, donum Dei est. Quando de amore Dominus Petrum interrogabat, quod dederat exigebat.

2. Petrus predicitur passurus quod non uolet. Quid tamen Dominus Petro prenuntiauit, unde est festus hic dies? »Cum esses iunior, inquit, precingebas te, et ibas quo uelles: cum autem senueris, alter te cinget, et feret quo tu non uis« . Ubi est, »Tecum ero usque ad mortem« ? ubi est, »Animam meam pro te ponam?« Ecce formidabis, ecce negabis, ecce plorabis; et pro quo mori timuisti, resurget, et firmaberis. Quid enim mirum, quia timuit Petrus, antequam resurgeret Christus? Ecce iam resurrexit Christus, iam apparet ueritas anime et carnis, iam quod est in promisso, firmatur  exemplo. uidetur Dominus uiuus post crucem, post mortem, post sepulcrum. Parum est quod uidetur: tangitur, contrectatur, probatur. Fecit cum discipulis quadraginta dies, intrans et exiens, manducans et bibens, non egestate, sed potestate; non necessitate, sed caritate: manducans et bibens, non esuriendo, nec sitiendo, sed docendo et monstrando. Probatus uerus et uerax, ascendit in celum, mittit Spiritum sanctum, implet credentes et orantes, mittit predicantes. Et tamen post hec omnia, Petrum alius precingit, et fert quo ipse non uult. Quod uolebas quando Dominus predicebat, tunc uelles quando sequi debebas.



CAPUT II.

3. Mortis amaritudo tolerata a martyribus. Martyrum inde corona illustrior. Petreis pedibus trite spine. Alter te cingit, et fert quo tu non uis. Consolatur Dominus de hoc, transfigurans in se infirmitatem nostram, et dicens: Tristis est anima mea usque ad mortem . Inde martyres magni, quia dulcedinem huius mundi calcauerunt: inde martyres magni, quia amare mortis asperitatem durissimam pertulerunt. Nam si facile est mortem ferre, quid magnum martyres pro Domini morte pertulerunt? Unde magni, unde excelsi, unde ceteris hominibus multo florentius coronati? Unde, quod norunt fideles, distincti a defunctis loco suo martyres recitantur; nec pro eis oratur, sed eorum orationibus Ecclesia commendatur? Unde hoc, nisi quia mors, quam pro dominica confessione elegerunt suscipere, quam Christum negare, utique amara est? Utique natura refugit mortem. Intuere omne animalium genus, nullum inuenies quod nolit uiuere, quod non timeat interire. Habet istum sensum genus humanum. Dura est mors: sed non, inquam, quia mors est dura, ideo neganda est uita. Petrus etiam senex nolebat mori. Mori quidem nolebat, sed Christum sequi malebat. Malebat Christum sequi, quam non mori. Si uia lata esset, qua sine morte Christum sequeretur, quis dubitet quod hanc arriperet, hanc eligeret? Sed non erat qua sequi Christum quo ire uolebat, nisi per uiam quam pati nolebat. Denique per illam mortis asperitatem arietibus transeuntibus secute sunt oues. Arietes ouium sancti Apostoli. Aspera uia mortis, spinis plena: sed iste spine Petra et Petro transeunte, petreis pedibus trite sunt.



CAPUT III.

4. uite amor cuiusnam laudatur. Non reprehendimus, non accusamus, etiamsi uita ista ametur. Sic tamen uita ista ametur, ne in eius amore peccetur. Ametur uita, sed eligatur uita. Interrogo amatores uite, et dico: Quis est homo qui uult uitam? Etiam taciti omnes respondetis: Quis est homo qui non uult uitam? Addo quod Psalmus addidit: Quis est homo qui uult uitam, et diligit uidere dies bonos? Respondetur: Quis enim homo est qui non uult uitam, et qui non diligat uidere dies bonos? Si ergo uis ad uitam uenire, et dies bonos uidere, quia ista merces est, opus huius mercedis attende: Contine linguam tuam a malo. Hoc in Psalmo sequitur. Quis est homo, qui uult uitam, et amat uidere dies bonos?  Adiungit: Contine linguam tuam a malo, et labia tua ne loquantur dolum: declina a malo, et fac bonum . Modo dic, uolo. Interrogabam, uis uitam? Respondebas, uolo. Interrogabam, uis uidere dies bonos? Respondebas, uolo. Cohibe linguam tuam a malo. Modo dic, uolo. Declina a malo, et fac bonum. Dic, uolo. Si autem hoc uis; quere opus, et ad mercedem curris.



CAPUT Iu.

5. Corona Paulo redditur debita, quia precessit gratia indebita. Attende apostolum Paulum, quoniam et ipsius hodie dies festus est. Concordem uitam ambo duxerunt, socium sanguinem ambo fuderunt, celestem coronam ambo sumpserunt, diem hodiernum ambo consecrauerunt. Attende ergo apostolum Paulum, recole uerba que paulo ante, cum eius Epistola legeretur, audiuimus. »Ego, inquit, iam immolor, et tempus mee resolutionis instat. Bonum certamen certaui, cursum consummmaui, fidem seruaui. De cetero, inquit, superest mihi corona iustitie, quam reddet mihi Dominus in illa die iustus iudex« . Non enim negabit debitum, qui donauit indebitum. Iustus iudex reddet coronam, reddet: habet enim cui reddat. Bonum certamen certaui, cursum consummaui, fidem seruaui: coronam his meritis reddet; nec negabit debitum, sicut dixi, qui donauit indebitum. Quid est quod donauit indebitum? Qui prius fui blasphemus, et persecutor, et iniuriosus. Quid ergo donauit indebitum? Ipsum audiamus confitentem, et donatorem gratie de uita [1 1Kb] sua confessione laudantem. Prius, inquit, fui blasphemus, et persecutor, et iniuriosus. Debebatur tibi ergo ut esses apostolus? Quid debebatur blasphemo et persecutori et iniurioso? Quid, nisi eterna damnatio? Et pro eterna damnatione quid accepit? Misericordiam consecutus sum, quia ignorans feci in incredulitate . Hec est misericordia, quam Deus donauit indebitam. Audi aliud eodem ipso dicente alio loco: Non sum, inquit, dignus uocari apostolus, quia persecutus sum Ecclesiam Dei. uideo ergo, Apostole, quod non eras dignus. Unde hoc tibi, ut dignus esses? Quare ergo es quod dignus non es? Audi: Sed gratia Dei consecutus sum quod sum. Pena mea fui quod fui: gratia Dei sum quod sum. Gratia, inquit, Dei sum id quod sum: et gratia eius in me uacua non fuit; sed plus omnibus illis laboraui. Rependisti ergo gratie Dei? Accepisti, et reddidisti? Attende quid dixisti. Attendo, inquit. Non ego autem, sed gratia Dei mecum . Ergo huic laborioso Apostolo bonum agonem certanti, cursum consummanti, fidem seruanti, negabit iustus Deus coronam debitam, cui gratiam donauit indebitam?

6. Dei dona sunt merita nostra. uincimus per eum qui dilexit nos. Cui autem reddet coronam debitam, o Paule parue, magne, cui reddet? Utique meritis tuis. Bonum certamen certasti, cursum consummasti, fidem seruasti: reddet coronam debitam his  meritis tuis. Sed ut reddatur tibi corona tua, Dei dona sunt merita tua. Ecce bonum agonem certasti, cursum consummasti. uidisti enim aliam legem in membris tuis, repugnantem legi mentis tue, et captiuum te ducentem in lege peccati, que est in membris tuis: unde tibi uincere, nisi ex hoc quod sequitur? Miser ego homo, quis me liberabit de corpore mortis huius? Gratia Dei, per Iesum Christum Dominum nostrum . Ecce unde pugnasti, ecce unde laborasti, ecce unde non defecisti, ecce unde uicisti. uidete pugnantem: »Quis nos separabit a caritate Christi? Tribulatio? an angustia? an fames? an persecutio? an nuditas? an gladius? Sicut scriptum est, Quoniam propter te mortificamur tota die, deputati sumus ut oues occisionis.« Ecce infirmitas, labor, miseria, pericula, tentationes. Unde uictoria certantium? Audi quod sequitur: Sed in his omnibus superuincimus per eum qui dilexit nos . Cursum consummasti: quo ducente, quo regente, quo iuuante? Quid hic dicis? Cursum, inquit, consummaui; sed neque uolentis, neque currentis, sed miserentis est Dei . Fidem seruasti, uerum est. Primo quam fidem? quam tibi ipse dedisti? Falsum est quod dixisti, Sicut unicuique Deus partitus est mensuram fidei ? Nonne tu alloqueris quosdam concertatores tuos, et in huius uite stadio tecum laborantes atque currentes, quibus dicis, uobis enim donatum est pro Christo? Quid donatum est? Non solum ut credatis in eum, sed etiam ut patiamini pro eo . Ecce utrumque donatum est, et credere, et pati pro Christo.



CAPUT u.

7. Dei est custodire dona sua in nobis. Sed ait forte aliquis: Accepi quidem fidem, sed ego custodiui. Tu forte hoc dicis, quisquis hec audis insipiens, Accepi fidem, sed ego custodiui: Paulus noster non hoc dicit, Ego custodiui. Respicit enim, Nisi Dominus custodierit ciuitatem, in uanum laborauit qui custodit eam . Labora, custodi: sed bonum est ut custodiaris. Nam custodire te non sufficis. Si desertus fueris, dormitabis et dormies. Non autem dormitat, neque dormit, qui custodit Isrel .

8. uita ametur, sed bona. Omnia uolunt homines bona preter animam suam. uitam ergo amamus, et amare nos uitam nullo modo dubitamus: neque omnino negare poterimus, amare nos uitam. Ergo eligamus uitam, si amamus uitam. Quid eligimus? uitam. Primo hic bonam; post hanc, eternam. Primo hic bonam, sed nondum beatam. Bona modo agatur, cui postea beata seruatur. Bona uita, opus est: beata, merces est. Age bonam, et accipies beatam. Quid iustius, quid ordinatius? Ubi es amator uite? Bonam elige. Si uxorem uelles, nonnisi bonam uelles: amas uitam, et eligis malam? Dic mihi quid malum uelis. Quidquid uolueris, quidquid amaueris, bonum uis. Prorsus non uis iumentum malum, non seruum malum, non uestem malam, non uillam malam, non domum malam, non uxorem malam, non filios malos. Omnia bona queris: esto bonus qui queris. Quid te  offendisti, ut inter omnia que uis bona, solus uelis esse malus? Cara est tibi uilla, uxor tua, uestis tua, et, ut ad extremum ueniamus, caliga tua; et uiluit tibi anima tua? Certe uita ista laboribus plena est, erumnis, tentationibus, miseriis, doloribus, timoribus plena est ista uita: certe manifestum est quia his omnibus malis plena est. Et tamen sic quomodo omnibus malis plena est, si quis illam nobis daret eternam sic, talem qualis est, quantas gratias ageremus, ut semper miseri essemus? Non talem promittit, non quicumque homo, sed Deus uerus. uera ueritas promittit uitam, non solum eternam, sed etiam beatam; ubi nulla molestia, nullus labor, nullus timor, nullus dolor. Ibi plena et tota certa securitas. uita sub Deo, uita cum Deo, uita de Deo, uita ipse Deus, Talis nobis eterna promittitur: et huic temporalis, et ista, hoc est, misera et erumnosa preponitur? Preponitur, inquam, an non? Preponitur, quando uis homicidium facere, ne moriaris. Times enim ne te occidat seruus, et tu occidis seruum. Times ne te occidat uxor, de qua forte falsum suspicaris; et tu dimissa uxore, adulterinas nuptias cum altera concupiscis. Ecce amando uitam, perdidisti uitam: eterne uite temporalem, beate miseram pretulisti. Et quid inuenisti? Forte cum seruas uitam, nolens exspiras. Quando hinc eas, ignoras. Qua fronte exis ad Christum? Qua fronte recusas supplicium? Non dico, Qua fronte postulas premium? Eris in eterna morte damnatus, qui eligis temporalem uitam, cuius electione contemnis sempiternam.



CAPUT uI.

9. uita beata hic non querenda. Dies malos nos facimus. Homini malum nonnisi ab homine. Homo a malo se ipso liberatus ledi ab aliquo non potest. Sed non audis consilium. uitam queris, dies bonos queris. Bonum est quod queris, sed non est hic. Habet iste lapis pretiosus regionem suam, non hic nascitur. Quantumlibet labores fodiendo, non hic inuenies quod hic non est. Sed fac quod iubetur, et quod amas reddetur. Ecce enim quamlibet longa sit uita ista, numquid dies bonos inuenies hic? uidete quid adiunxerit: uitam et dies bonos: ne sit uita, et misera sit propter dies malos. Abundant hic dies mali: sed dies malos non ille sol facit, qui currit ab oriente in occidentem ueniens, et altero die procedens: sed dies malos, fratres, nos facimus. Si bene uiueremus omnes dies, et hic haberemus bonos dies. Etenim homini unde malum, nisi ab homine? Enumerate quanta extrinsecus homines patiantur. Que non uideantur ab hominibus fieri, perpauca sunt. Abundant mala homini ab homine. Furta ab homine, adulterium passus est in uxore ab homine, seductus est ei seruus ab homine, celatus est ab homine, proscriptus est ab homine, expugnatus est ab homine, captiuus ductus est ab homine. Libera me, Domine, ab homine malo . Iam tu quisquis audis, non cogitas nisi de inimico, quem pateris uicinum malum, potentem, consortem, ciuem. Forsitan de latrone ista cogitas, quando audis, Libera me, Domine, ab homine malo; et sic oras, quando oras, ut liberet te Deus ab  homine malo, illo uel illo inimico tuo. Tu noli tibi esse malus. Audi me: liberet te Deus a te. Quando enim Deus gratia sua et misericordia de malo facit te bonum; unde te facit bonum, unde te liberat, nisi a te ipso homine malo? Omnino, fratres mei, hoc uerum est, hoc certum est, hoc fixum est: si Deus te liberauerit a te ipso homine malo, nichil tibi nocebit quisquis fuerit alius homo malus.



CAPUT uII.

10. Paulus a malo se ipso liberatus. Exemplum proponam unde agitur, de ipso apostolo Paulo, cuius celebramus passionis diem. Fuit persecutor, blasphemus, iniuriosus. Homo erat malus; pena sua ipse sibi erat. Porro autem cum anhelat cedes, et sitit sanguinem Christianorum, fusurus proprium, habens litteras a principibus sacerdotum, ut apud Damascum quoscumque inueniret christiane uie sectatores, uinctos adduceret puniendos, carpens uiam crudelitatis, nesciens pietatis, audiuit uocem desuper ipsius Domini nostri Iesu Christi de celo dicentis: Saule, Saule, quid me persequeris? Durum est tibi aduersus stimulum calcitrare . Ista uoce percussus, prostratus est persecutor, et erectus est predicator: excecatus est in carne, ut uideret in corde; illuminatus est in carne, ut predicaret ex corde. Quid uidetur, fratres? Liberatus est Saulus ab homine malo: a quo, nisi a se ipso Saulo? Propterea quoniam liberatus est ab homine malo se ipso, quid ei fecit alius homo malus? Apostoli Petri uerba sunt: Et quis uobis nocebit, si boni amatores fueritis ? Persecutus est homo malus, lapidauit homo malus, uirgis cecidit homo malus: ad extremum tenuit, uinxit, traxit, occidit homo malus. Quanta ille addidit mala, tanta Deus preparauit bona. Quidquid passus est, non fuit tormentum pene, sed occasio corone. uidete quid sit liberari ab homine malo, hoc est a se ipso. Quis, inquit, uobis nocebit, si boni amatores fueritis?



CAPUT uIII.

11. Mali non nocent homini liberato a se ipso malo. Festa sanctorum quomodo celebranda. Sed ecce nocent homines mali. Tanta tibi fecerunt, o Paule. Respondet tibi Paulus: Opus esset ut liberatus essem ab homine malo, hoc est, a me ipso. Ceterum quid isti homines mali mihi faciunt? »Non sunt condigne passiones huius temporis ad futuram gloriam, que reuelabitur in nobis . Etenim quod est leue tribulationis nostre, supra incredibilem modum, eternum glorie pondus operatur nobis [1 1Kb] , non respicientibus que uidentur. Que enim uidentur, temporalia sunt; que autem non uidentur, eterna« . uere liberatus es ab homine malo, hoc est a te ipso ut ceteri tibi mali homines non obessent, sed magis prodessent. Ergo, karissimi, festum sanctorum diem, qui aduersus peccatum usque ad sanguinem certauerunt, et Domino suo donante atque iuuante uicerunt, sic celebremus, ut amemus; sic amemus, ut imitemur:  ut imitati, ad eorum premia peruenire mereamur.



SERMO CCXCuIII [* 1Kb]  . In Natali apostolorum Petri et Pauli  , Iu.



CAPUT PRIMUM.

1. Petri et Pauli natalitia frequentia maiore celebranda. Debuimus quidem tantorum martyrum diem, hoc est, sanctorum apostolorum Petri et Pauli maiore frequentia celebrare. Si enim celebramus frequentissime natalitia agnorum, quanto magis debemus arietum? De fidelibus enim, quos lucrati sunt Apostoli predicatione sua, scriptum est, Afferte Domino filios arietum . Per angustias passionum, per uiam spinis plenam, per tribulationes persecutionum, ut transeant postea fideles, Apostolos duces habuerunt. Beatus Petrus primus Apostolorum, beatus Paulus nouissimus Apostolorum: qui rite coluerunt eum qui dixit, Ego sum primus, et ego sum nouissimus ; ad unum diem passionis sibi occurrerunt primus et nouissimus. Petrus ordinator sancti Stephani fuit . Quando ordinatus est diaconus martyr Stephanus, inter alios Apostolos eum ordinauit apostolus Petrus. Petrus illius ordinator, Paulus illius persecutor. Sed prima Pauli non queramus, de nouissimis nouissimi gaudeamus. Nam si priora querimus, nec ipsius Petri satis placebunt. Paulum diximus Stephani fuisse persecutorem, Petrum respiciamus Domini negatorem. Petrus negationem Domini lacrymis lauit: Paulus persecutionem Stephani cecitate expiauit. Fleuit Petrus ante flagellum, Paulus passus est et flagellum. Boni ambo, sancti, deuotissimi: Littere ipsiorum quotidie populis recitantur. Et quibus populis? et quantis populis? Psalmum attendite: In omnem terram exiuit sonus eorum, et in fines orbis terre uerba eorum . Et nos probamus, et ad nos ista uerba uenerunt, et ad sanitatem fidei ab infidelitatis insania conuerterunt.



CAPUT II.

2. Amandi in primis Petrus et Paulus. uulnus amoris. Hec loquor, karissimi, letus quidem hodierno die propter tantam festiuitatem, sed aliquantulum tristis, quia non uideo tantum populum congregatum, quantus congregari debuit in Natali passionis Apostolorum. Si lateret nos, non nobis imputaretur: si autem neminem latet, que est ista tanta pigritia? Non amatis Petrum et Paulum? Ego in uobis illis loquor qui hic non sunt. Nam uobis ago gratias, quia uel uos uenistis. Et potest animus cuiusque christiani non amare Petrum et Paulum? Si adhuc frigidus est, legat et amet: si adhuc non amat, sagittam uerbi in cor accipiat. De ipsis enim Apostolis dictum est, Sagitte tue acute, potentissime [1 1Kb] . Quibus sagittis factum est quod sequitur, Populi sub te cadent . Bona sunt talia uulnera. uulnus amoris salubre est. Sponsa Christi cantat in Cantico canticorum,  uulnerata caritate ego sum . uulnus hoc quando sanatur? Quando satiabitur in bonis desiderium nostrum. uulnus dicitur, quamdiu desideramus, et nondum tenemus. Sic enim est amor, ut sit illic dolor. Cum peruenerimus, tunc transit dolor, non deficit amor.

3. Pauli gaudium passione sua imminente. Per angustias transitur ad locum latitudinis. Audistis uerba in Epistola Pauli, quam scripsit ad discipulum suum beatum Timotheum: Ego enim iam immolor. uidebat imminentem passionem: uidebat, sed non timebat. Quare non timebat? Quia iam dixerat, Concupiscentiam habens dissolui et esse cum Christo . Ego enim, inquit, iam immolor. Nemo cum tanta exsultatione dicit se esse pransurum, et magnas epulas habiturum, cum quanta exsultatione dicit se esse passurum. Ego enim iam immolor. Quid est, immolor? Sacrificium ero. Sacrificium cuius? Dei: quia pretiosa in conspectu Domini mors sanctorum eius . Ego, inquit, immolor. Securus sum: habeo sursum sacerdotem, qui me offerat Deo. Ipsum habeo sacerdotem, qui pro me prior uictima fuit. Iam immolor, et tempus mee resolutionis instat. Resolutionem dicit a corpore.



CAPUT III.

Est enim quoddam dulce uinculum corporis, et ligatus est homo, et solui non uult. Ille tamen qui dicebat, Concupiscentiam habens dissolui, et esse cum Christo, gratulabatur quod ista uincula essent aliquando soluenda. Soluenda uincula carnalium membrorum, accipienda indumenta et ornamenta eternarum uirtutum. Securus ponebat carnem, coronam accepturus. Felix mutatio, sancta migratio. Quam beata mansio, fides eam uidet, nondum oculus: quia nec oculus uidit, nec auris audiuit, nec in cor hominis ascendit, que preparauit Deus diligentibus se . Ubi sunt sancti isti, putamus? Ibi ubi bene est. Quid queris amplius? Non nosti locum, sed cogita meritum. Ubicumque sunt, cum Deo sunt. Iustorum anime in manu Dei sunt, et non tanget illos tormentum . Sed ad locum sine tormento per tormenta transierunt: ad locum latitudinis per angustias peruenerunt. Non ergo timeat laboriosam uiam, qui talem desiderat patriam. Tempus, inquit, resolutionis mee instat. Bonum certamen certaui, cursum consummaui, fidem seruaui: de cetero superest mihi corona iustitie. Merito festinas, merito te immolandum esse letaris: superest enim tibi corona iustitie. Adhuc imminet amaritudo passionis, sed transit eam passuri cogitatio, et quid ultra sit cogitat; non qua itur, sed quo itur. Et quia cum magno amore cogitatur quo itur, cum magna fortitudine calcatur qua itur.



CAPUT Iu.

4. Corona non redderetur debita, nisi gratia prius data fuisset indebita. Cum autem dixisset, Superest mihi corona iustitie; intulit, quam reddet mihi Dominus in illa die iustus iudex . Reddet iustus, ante non reddidit. Nam si, o Paule, primo Saule, quando persequebaris sanctos Christi, quando seruabas uestimenta lapidatorum Stephani, exerceret circa te Dominus iustum iudicium, ubi esses? Tanto sceleri tuo quis locus in fundo gehenne  reperiretur? Sed tunc tibi non reddidit, ut modo reddat. uerba enim tua de prioribus factis tuis legimus in Epistola tua, et per te nouimus. Tu dixisti, Ego enim sum nouissimus Apostolorum, qui non sum dignus uocari apostolus. Quare? Quia persecutus sum Ecclesiam Dei. Si persecutus es Ecclesiam Dei, unde ergo apostolus? Sed gratia Dei sum quod sum. Ante gratia, modo debitum. Ante gratia donabatur, modo debitum redditur. Gratia Dei sum, inquit, quod sum. Ego nichil sum. Quidquid sum, gratia Dei sum. Quidquid sum; sed modo apostolus; nam quod eram, ego eram: Gratia Dei sum quod sum: et gratia eius in me uacua non fuit; sed plus omnibus illis laboraui. Quid est, apostole Paule? Quasi extulisti te, quasi de aliqua ceruicula uidetur dictum, Plus omnibus illis laboraui. Agnosce ergo. Agnosco, inquit: Non ego autem, sed gratia Dei mecum . Non erat oblitus, sed unde gaudeamus in nouissimo [1 1Kb] , seruabat nouissimus. Non ego autem, sed gratia Dei mecum.



CAPUT u.

5. uictoria certanti datur per Christum. Merita hominis dona sunt Dei. Tunc non redditum est, modo quid? Cursum consummaui, fidem seruaui: de cetero superest mihi corona iustitie, quam reddet mihi Dominus in illa die iustus iudex. Bonum agonem certasti. Sed quis fecit ut uinceres? Lego tibi te, et tu dicis, Gratias ago Deo, qui dedit nobis uictoriam per Dominum nostrum Iesum Christum . Quid proderit certasse, si non prosit uicisse? Ergo habes quia certasti quidem, sed Christus dedit uictoriam. Sequere aliud: Cursum consummaui. Et hoc quis in te? Nonne tu dixisti, Non uolentis, neque currentis, sed miserentis est Dei . Dic quod sequitur: Fidem seruaui. Et hoc unde tibi? Audi uerba tua: Misericordiam, inquit, consecutus sum, ut fidelis essem . Ergo fidem seruasti ex misericordia Dei, non ex fortitudine tua. De cetero ergo superest tibi corona iustitie, quam reddet tibi Dominus in illa die iustus iudex. Meritis enim reddet, ideo iustus iudex. Sed etiam hic non extollatur ceruix tua, quia dona ipsius sunt merita tua. Quod illi dixi, ab illo didici, et uos mecum in ista schola utique didicistis. Superiore loco propter preconium presidemus, sed in una schola communem magistrum in celis habemus.



SERMO CCXCIX *  . De Natali apostolorum Petri et Pauli, u. In quo disputatur contra Pelagianorum heresim.

1. Petrus Apostolorum primus, Paulus nouissimus. Predicandis predicatoribus, et tantis predicatoribus, de quibus audiuimus et cantauimus, quod in omnem terram exiuit sonus eorum, et in fines orbis terre uerba eorum , procul dubio nulla nostra uerba sufficiunt. Deuotionem debemus, uestram exspectationem non implemus. Exspectatis enim a nobis hodie  predicari apostolos Petrum et Paulum, quorum solemnis hic dies est. Agnosco quid exspectetis; et ubi agnosco, succumbo. uideo enim exspectari quid, a quo. Sed quia Deus eorum laudari dignatur ab omnibus nobis, non dedignentur serui eius utcumque predicari ab eis qui seruiunt uobis.

2. Idem tractatur argumentum. Sicut nostis, omnes qui Scripturas sanctas nostis, apostolus Petrus inter discipulos, quos Dominus presens in carne elegit, primus electus est: Paulus autem non inter illos, non cum illis; sed longe postea, non dispar illis. Petrus ergo primus Apostolorum, Paulus nouissimus: Deus autem, cuius hi serui, cuius hi precones, cuius hi predicatores, primus et nouissimus. Petrus in Apostolis primus, Paulus in Apostolis nouissimus: Deus et primus et nouissimus, ante quem nichil et post quem nichil. Deus ergo qui se primum et nouissimum eternitate commendauit, ipse Apostolos primum et nouissimum passione coniunxit. Utriusque passio concordat solemnitate, utriusque uita consonat caritate. In omnem terram exiit sonus eorum, et in fines orbis terre uerba eorum sonuerunt. Ubi electi sunt, ubi predicauerunt, ubi etiam passi sunt, omnes nouimus. Illos autem ipsos unde nos nouimus, nisi quia in omnem terram exiit sonus eorum?

3. Apostoli uerba de passione sua imminente. Ex Dei gratia et debitores efficimur, et redditores. Martyrum uirtus a Deo. Reuelatione Paulus confirmatus de sua futura passione et uictoria. De passione sua iam imminente et propinquante prenuntiantem audiuimus Paulum, cum eius Epistola legeretur: »Ego enim iam immolor, et tempus resolutionis mee instat. Bonum certamen certaui, cursum consummaui, fidem seruaui: de cetero reposita est mihi corona iustitie, quam reddet mihi Dominus in illa die iustus iudex: non solum autem, inquit, mihi, sed omnibus qui diligunt manifestationem eius. . Hinc dicamus aliquid: adiuuant enim nos, que in fines orbis terre exierunt, uerba eorum. Primo sanctam deuotionem uidete. Immolari se dixit, non mori: non quia non moritur, qui immolatur; sed non omnis qui moritur, immolatur. Ergo immolari est Deo mori. Ductum est enim uerbum a sacrificio. Omne quod sacrificatur, Deo occiditur. Intellexit enim Apostolus cui eius sanguis in passione deberetur: factus est enim debitor sanguinis sui, pro quo fusus est sanguis Domini sui. Unus ille sanguinem fudit, et omnes oppignerauit. Quotquot illam fidem recipimus, debemus quod accipimus: et hoc quia dignatus est facere et debitores et redditores. Quis enim nostrum in tanta inopia et paupertate infimitatis idoneus est reddere tanto creditori? Sed quomodo scriptum est, Dominus dabit uerbum euangelizantibus uirtute multa : uerbum, quo diffamentur; uirtutem, qua patiantur. Ipse ergo sibi uictimas fecit, ipse sibi sacrificia dicauit, ipse impleuit Spiritu martyres, ipse uirtute instruxit confessores. Eis quippe dixit, Non enim uos estis qui loquimini . Quamuis ergo passurus, quamuis pro fide Christi sanguinem  fusurus; recte tamen dicit, Quid retribuam Domino pro omnibus que retribuit mihi? Et quid occurrit? Calicem salutaris accipiam, et nomem Domini inuocabo . De retributione cogitabas, quid retribueres inquirebas; et occurrit tibi quasi retributuro, Calicem salutaris accipiam, et nomen Domini inuocabo. Certe redditurus eras? Ecce accipis. Quod accipis ergo, quia accepisti quod deberes, accipis unde reddas; debitor cum acceperis, debitor cum reddideris. Quid enim retribuam, inquit? Calicem salutaris accipiam. Ergo et hoc accipis, calicem passionis, calicem de quo Dominus ait: Potestis bibere calicem, quem ego bibiturus sum ? Sed ecce iam calix in manu tua est, iam imminet passio: quid facis ne trepides? quid facis ne titubes? quid facis ne quod iam portas, bibere non possis? Quid faciam, inquit? Et ibi accipiam: debitor ero; quia nomen Domini inuocabo. Ego, inquit, iam immolor. Confirmatum illi erat reuelatione  : non enim hoc sibi humana infirmitas promittere auderet. Fiducia eius non a se, sed ab eo qui totum dedit, quem intellexit cum diceret superius: Quid enim habes quod non accepisti ? Ego ergo, inquit, iam immolor, et tempus resolutionis mee instat. Bonum certamen certaui. Interroga conscientiam: non cunctatur, quia in Domino gloriatur. Bonum, inquit, certamen certaui, cursum consummaui, fidem seruaui. Merito cursum consummasti, quia fidem seruasti. De cetero, inquit, superest mihi corona iustitie, quam reddet mihi Dominus in illo die iustus iudex.

4. Corona iustitie non martyribus tantum, sed omnibus fidem seruantibus promissa. Desiderium aduentus Christi iudicis futuri. Et ne ipse quasi unus supra modum gloriari uideretur, et sibi proprie Dominum uindicare, Non solum autem, inquit, mihi, sed omnibus qui diligunt manifestationem eius. Non potuit melius et breuius insinuare quid debeant homines facere, ut mereantur illam iustitie coronam. Non enim omnes infundendum sanguinem exspectare debemus: pauci martyres, sed multi fideles. Immolari sicut Paulus non potes? Fidem seruare potes: fidem seruando diligis manifestationem eius. Si enim times ne ueniat Dominus  , non diligis manifestationem eius. Dominus Christus modo in occulto est; manifestabitur tempore suo, iudex futurus iuste, qui fuit reus sub iudice iniuste. uenturus est: et quomodo uenturus? Iudicaturus. Neque enim iterum iudicandus, sed utique  iam iudicaturus, sicut nouimus, sicut credimus, de uiuis et mortuis. Interrogo quemlibet hominem intentum in me, ut audiat me; interrogo; respondeat non mihi, sed sibi: uis ut ueniat iudex iste? uolo, inquit. uide quid dicis: si uerum dicis, si uis ut ueniat, uide quomodo te inueniat. Iudex enim uenturus est: iam tibi prerogata est humilitas, uentura est potestas. Non enim sic uenturus est, ut corpore induatur, de matre nascatur, sugat ubera, cunis inuoluatur, in presepe ponatur; postremo iam iuuenis ab homine illudatur, teneatur, flagelletur, suspendatur, taceat cum iudicatur. Ne forte ideo uenturum exspectes, quia humilem uenturum adhuc putas. Tacuit iudicandus; non tacebit iudicaturus. Occultus hic fuit, ut non agnosceretur: Si enim cognouissent, nunquam Dominum glorie crucifixissent . Cum ergo hic iam fuerit occultus in potestate sua, tacitus sub aliena; contrarium erit occultationi et huic taciturnitati quod uenturum exspectamus. Deus enim manifestus ueniet. Qui prius uenit occultus, ueniet manifestus. Ecce habes contrarium, illi occultationi: uide contrarium illi taciturnitati. Deus noster ueniet, et non silebit. Siluit occultus; quia sicut ouis ad immolandum ductus est, Siluit occultus; quia sicut agnus coram tondente se sine uoce, sic non aperuit os suum. Siluit occultus; quia in humilitate iudicium eius subleuatum  est . Siluit occultus; quia homo tantum putatus est: sed Deus manifestus ueniet, Deus noster et non silebit. Quid ergo tu qui dicebas, uolo ueniat: uolo, inquit, ueniat, ueniat: nondum times? Ignis ante ipsum preibit . Si non times iudicem, non ignem?

5. Corona debita seruantibus fidem. Sed si seruas fidem, diligis uere eius manifestationem, securus coronam debes exspectare iustitie: non enim donatur talibus, sed debetur. Nam et ipse apostolus Paulus tanquam debitum flagitat: Quam reddet, inquit, mihi Dominus in illo die iustus iudex. Reddet, quia iustus est: fecit se mihi promissione debitorem. Precepit, audiui: predicauit, credidi. Bonum certamen certaui, cursum consummaui. . . . . . . . . . . . . . . . . . His donis suis debet pro. . . . . . . . . . . . . . . moralis, quod bonum . . . . . . . . . . . . . . . . seruas, ab illo habes. Qu. . . . . . . . . . . . . . accepisti? Sed his, inquam. . . . . . . . . . . . . . sua. Antequam talia don. . . . . . . , . . . . . . . beret?

6. Saluator Christus iehsu. Paulus primus peccator, quia ceteris persecutoribus crudelitate superior. Pro supplicio debito salus ipsi reddita. Medicus Christus artis sue uim in Pauli curatione commendauit. uide ipsum Apostol. . . . . . . . . . . . . . . . . . . . et omni acceptione dign. . . . . . . . . . . . . . . . in mundum peccatores. . . . . . . . . . . . . . .   quorum primus ego sum. Christus, inquit, iehsu, id est Christus Saluator. Hoc est enim latine iehsu. Nec querant grammatici quam sit latinum, sed Christiani quam uerum. Salus enim latinum nomen est. Saluare et saluator non fuerunt hec latina antequam ueniret Saluator: quando ad latinos uenit, et hec latina fecit. Ergo Christus iehsu, Christus Saluator, uenit in mundum. Et quasi quereremus, Quare? Ait, Peccatores saluos facere. Ideo iehsu uenit. Nam sic ipsum nomen etiam interpretatum et expositum quodam modo in Euangelio legimus: uocabunt nomen eius Iesum; ipse enim saluum faciet populum suum a peccatis eorum . Sermo igitur omni acceptione dignus, credulitate dignus: id est, quia Christus iehsu uenit in mundum peccatores saluos facere, quorum primus ego sum. Non quia prior peccauit, sed quia ceteris plus peccauit. Quomodo dicimus in artibus medicum primum, multis etate inferiorem, sed arte superiorem; fabrum primum, architectum primum: solemus ita loqui. Sic se Apostolus appellauit peccatorem primum. Nemo enim est grauius Ecclesiam persecutus. Ergo peccatoribus, ad quos uenit iehsu, si queras quid debebatur, non inuenis quid peccatoribus deberetur, nisi supplicium. Si quid deberetur queris, supplicium est: si quid redditum sit queris, salus est: pro supplicio salus. Debebatur supplicium, reddita est salus: debebatur pena, reddita est corona. Nihil debebatur Paulo prius Saulo, primo peccatori, crudelitate ceteros superanti, nichil ei debebatur, nisi supplicium, magnumque supplicium; et uocatur de celo, Saule, Saule, quid me persequeris ? Cercetur, ut parcat, ut ei parci possit. Mutatur lupus in ouem: parum est, in ouem; imo in pastorem. Superna uoce occiditur et uiuificatur, percutitur et sanatur. Prosternitur persecutor, erigitur predicator. Que ista gratia, nisi gratia? Quid enim boni meriti precessit? Gratia uocatur, quia gratis datur. uenit, inquit, iehsu in mundum peccatores saluos facere, quorum primus ego sum. Sed ideo misericordiam consecutus sum. Numquid posset tunc dicere, Reddet mihi Dominus in illa die iustus iudex? Si primo peccatori reddet Dominus in illa die iustus iudex, quid reddet, nisi quod primo peccatori  debetur, magnum supplicium, pena eterna? Hoc prius debebatur, nec redditum est. Ideo, inquit, misericordiam consecutus sum. Non debitum accepi: sed misericordiam consecutus sum primus peccator, ut in me ostenderet Christus iehsu omnem longanimitatem, ad informationem eorum qui credituri sunt illi in uitam eternam . Quid est, ad informationem? Ut quilibet sceleratus, quilibet facinoribus inuolutus, non desperet ueniam, quam accepit Saulus. Medicus magnus, hoc est iehsu, medicus magnus, ad regionem ueniens languidorum, unde medicina eius diffamaretur, talem sibi curandum elegit, de quo multum desperabatur. Talis ergo modo, qui prius talis, dicit: Iam immolor, et tempus resolutionis mee instat. Bonum certamen certaui, cursum consummaui, fidem seruaui. Tu eras ille qui currebas per preceps, qui Christianos trahebas ad mortem, qui cum lapidaretur Stephanus, ut in omnium manibus lapidares, omnium uestimenta seruabas? tu eras ille? Ego, inquit, eram, sed non sum. Quare eras, et non es? Quia misericordiam consecutus sum. Accepisti ergo, Paule, quod non tibi debebatur. Dic iam securus quid tibi debeatur, dic iam. De cetero superest mihi corona iustitie, quam reddet mihi Dominus in illa die iustus iudex. Quam fidenter exigit debitum, cui donatum est non debere supplicium. Dic iam Domino tuo, dic securus, dic certus, dic fiducia plenissimus: Ego eram antea in malitia mea, usus sum indebita misericordia tua; corona ex debito munera tua. Satis hoc sit. ueniamus ad Petrum; et illi non facultatem dignam, sed solemnem deuotionem reddamus: a nouissimo ad primum; quia et nos a nouissimis conamur ad prima.

7. Petro iam sano predicitur sua passio, cui infirmo fuerat predicta negatio. Petro sancto primo apostolo Dominus ipse iehsu in Euangelio, quod modo cum legeretur, audiuimus, passionem suam prenuntiauit dicens: Cum esses iunior, cingebas te, et ibas quo uelles; cum autem senex fueris factus, extendes manus tuas, et alter te cinget, et feret quo tu non uis. Et ipse Euangelista consequenter exposuit nobis quid dictum fuerit: Hoc autem, inquit, dicebat Dominus, significans qua morte clarificaturus erat Deum . Passionem eius, crucem eius prenuntiauit ei ipse Dominus Christus, sed iam amanti, non neganti. Utrumque enim tempus seruauit in eo medicus: negauit infirmus, amauit sanus. Ostendit ei Dominus, eidem Petro ostendit Petrum, quando temeraria quadam fiducia promiserat pro Christo se esse moriturum, cum uenisset Christus pro Petro moriturus. Animam, inquit, tuam pro me ponis? Amen dico tibi; antequam gallus cantet, ter me negabis . Sanabo te: sed prius est ut eger agnoscas te. Ergo in illa negatione predicta ostendit Dominus Petro Petrum: in illo autem amore ostendit Dominus Petro Christum. Amas me, inquit? Amo. Pasce oues meas . Hoc semel, hoc iterum, hoc tertio. Ter amor confessus est, ter timor damnatus est. Et quia amabat, indicatur ei passio eius. Hoc enim  erat amare, usque ad passionem per Christi amorem peruenire.

8. Petrus quomodo nolens passurus. Mors pena peccati. Sed quid est illud, fratres, quem non moueat? Alter, inquit, te cinget, et feret quo tu non uis. Non ergo uolens Petrus ad tantam gratiam passionis aduenit? Ecce Paulus, Ego enim iam immolor, et tempus resolutionis mee instat; uidetur in his uerbis exsultando quasi festinare ad passionem: huic autem, Alter te cinget, et feret quo tu non uis. uolens Paulus et nolens Petrus? Imo si intelligamus, uolens Paulus et uolens Petrus, et nolens Paulus et nolens Petrus. Hoc dum explicem ut possum, intentione uestra mihi opus est. Amari mors non potest, tolerari potest. Nam si amatur, nichil magnum fecerunt qui eam pro fide susceperunt. Numquid si eos letari uideremus in conuiuiis, diceremus magnos uiros, diceremus fortes uiros? Si uoluptatibus circumfluere cerneremus, fortitudinem in eis aut patientiam laudaremus? Quare? Num quia rem facerent contrariam doloribus, contrariam molestiis, essent in gaudiis, in uoluptatibus, in deliciis; num quia tales, ut magni, ut fortes, ut patientissimi laudarentur? Martyres autem non sic laudamus. Magni uiri, fortes uiri, patientes uiri. uis nosse quia tolerandum est, non amandum? Nomen interroga: passio uocatur. Natura ergo, non tantum homines, sed et omnes omnino animantes recusant mortem et formidant. Ideo magni martyres, quia quod ualde durum est, pro regno celorum fortiter susceperunt, et cogitantes promissa tolerarunt molestias. uidete Dominum dicentem, Maiorem hac caritatem nemo habet, ut animam suam ponat quis pro amicis suis . Si hoc durum non est, quid magnum caritas facit, quia pro me amat delicias? Non. Sed quia tolerat mortem. Propter uerba labiorum tuorum; martyrum uox est; Propter uerba labiorum tuorum, hoc est, propter monita et promissa tua, ego custodiui uias duras . Ergo quantum ad nature modum et uim consuetudinis recusatur mors: sed dum amatur quod erit post mortem, suscipitur quod nolumus, ut perueniatur quo uolumus. Ecce unde uenit, Feret quo tu non uis. Naturam expressit, non deuotionem. Hanc nostre infirmitatis naturam in se ipse Dominus transfigurauit, cum passurus ait Patri: Pater, si fieri potest, transeat a me calix iste . Ego enim iam immolor, patientis uerba sunt, non deliciantis. Mors ergo nostra de pena est, propinata nobis. A radice hanc accepimus, diffusio [1 1Kb] ramorum generis humani. Adam primus hanc peccando meruit. A muliere initium factum est peccati, sicut Scriptura loquitur, et per illam omnes morimur . Et, Per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt . Ergo in nostra natura et culpa et pena. Deus naturam sine culpa fecit, et si sine culpa persisteret, nec pena utique sequebatur [2 1Kb] . Inde uenimus, inde utrumque  traximus, et hinc multa contraximus. In nostra igitur natura et culpa et pena: in Iesu carne et pena sine culpa, ut et culpa sanaretur et pena. Alter te, inquit, cinget, et feret quo tu non uis. Pena est hec: sed per penam tenditur ad coronam. Contemnebat penam Paulus: ergo attendens coronam, contemnebat penam, et dicebat, Iam immolor, debetur mihi corona iustitie. Durum est qua transitur, sed magnum est quo transitur. Et Petrus nouerat quo tendebat: ideo et ipse passionem plena deuotione suscepit; sed tolerauit, non amauit passionem. Tolerauit passionem, quod sequebatur amauit, et quoniam quo ibat amauit, qua ibat tolerauit.

9. Paulum quoque mori noluisse ostenditur. Diximus ambos noluisse et ambos uoluisse; ambos, si fieri posset, noluisse penam, ambos tamen pariter coronam adamasse. Sed ostendamus et Paulum penam noluisse. Petro enim testis factus est ipse Dominus: quia et te transfigurauit in se, quando dixit, Pater, si fieri potest, transeat a me calix iste. Petro ergo attestatus est Dominus: Paulus autem ipse sibi. Ait enim quodam loco de mortali isto corpore, Ingemiscimus grauati: secundum illud Scripture alio loco, Corpus quod corrumpitur, aggrauat animam, et deprimit terrena inhabitatio sensum multa cogitantem . Ergo ait, ingemiscimus grauati: sub sarcina scilicet corruptibilis corporis. Ingemiscimus grauati. Si ingemiscis, libenter pone sarcinam istam. Certe ingemiscere se dixit sub hoc onere, grauari sub sarcina hac corruptibilis corporis: uide utrum uelit hoc onere spoliari, sub quo grauatur, sub quo ingemiscit. Non hoc sequitur: sed quid ait? In quo nolumus exspoliari. O uocem nature, confessionem pene! Graue corpus est, onerosum corpus est, corruptibile corpus est: gemitur sub illo, et non libenter deseritur, et non libenter deponitur. Nolumus, inquit, spoliari. Sic remansurus es gemens? Et si ingemiscis grauatus, quare spoliari non uis? Non, inquit. uide quid sequitur: Nolumus spoliari, sed superuestiri. Sub terrena tunica gemo, ad celestem festino: illam uolo accipere, istam nolo ponere. In quo nolumus spoliari, sed superuestiri. Ergo, Paule, intelligam te, quid dicis? Fiet iniuria tanto illi celesti uestimento, ut ueniat tibi super hos pannos mortalitatis et corruptionis, ut hoc sit inferius, illud superius; hoc interius, illud exterius? Absit, inquit: non sic dico. Nolo spoliari, sed superuestiri. Non tamen ut sub incorruptione lateat corruptio, sed ut absorbeatur mortale a uita. Bene exclamasti, qui Scripturas nosti. Sed ne aliquis ignarus Scripturarum uerba mea putet subsecuta, Pauli sunt uerba, omnia ista apostolica uerba sunt: Ingemiscimus grauati, in quo nolumus spoliari, sed superuestiri, ut absorbeatur mortale a uita . Bene tenes, quod alibi dicis de resurrectione corporis loquens: Oportet corruptibile hoc induere incorruptionem, et mortale hoc induere immortalitatem. Cum autem corruptibile hoc induerit incorruptionem, tunc fiet sermo qui scriptus est, Absorpta est mors in uictoriam. Quod illo loco ait, ut absorbeatur mortale a  uita; hoc isto loco, Absorpta est mors in uictoriam. Nusquam mors: non infra, non supra; non intra, non extra. Absorpta est enim mors in uictoriam. Ubi est, mors, contentio tua? dicetur morti in futura corporis resurrectione, et tali commutatione, ut absorbeatur mors in uictoria. Cum corruptibile hoc induerit incorruptionem, dicetur morti, Ubi est, mors, contentio tua? Ipsa contentio facit ut feraris quo non uis. Ubi est, mors, contentio tua? Ubi est, mors, aculeus tuus? Aculeus autem mortis peccatum .

10. Mortem a peccato esse contra Pelagianos probatur. Certe non est mors a peccato? De qua enim morte alia loquebatur, cum de resurrectione corporis loqueretur. Induetur incorruptibilitate hoc corruptibile: absorbebitur mors in uictoria. Hec corporis resurrectio. Ibi dicetur, Ubi est, mors, contentio tua? Cui, nisi corporis morti? Quia sermo est de corporis resurrectione. Ubi est, mors, contentio tua? Ubi est, mors, aculeus tuus? Aculeus autem mortis peccatum. Peccatum aculeus mortis, quo aculeo facta est mors, non quem aculeum fecit mors: quomodo uenenum poculum mortis, quia facit mortem, non quia fit a morte. Dominus ergo in resurrectione finit hanc penam: mortem autem etiam et fidelibus et sanctis relinquit ad luctam. Ad agonem tibi mors dimissa est. Nam poterat Deus iustificato tibi auferre mortem, sed dimisit ad certamen, ut esset quod pro fide contemneres. Nam de quibus uoluit, fecit. Enoch translatus est, et Elias translatus est, et uiuunt. Iustitia ipsorum meruit hoc? an Dei gratia et Dei beneficium et speciale concessum? Ut Creator ostendat in omnibus potestatem, commendauit nobis quid possit.

11. Pelagianorum errori, mortem nature esse, non peccati, Enoch et Elie exemplum nichil suffragatur. Frustra ergo isti, qui dicunt non de peccato nos mori, quantum pertinet ad corporis mortem, sed nature esse quod morimur, et moriturum fuisse Adam etiamsi non peccasset, frustra nobis istos opponunt, Enoch et Eliam  . ualde inconsiderate loquuntur; et si attendant, contra se loquuntur. Quid enim dicunt? Si peccati est mors, quare non mortui sunt Enoch et Elias? Non uides, qui hoc loqueris, quia nature dicis esse mortem, qui negas esse peccati. Tu dicis, nature; ego dico, peccati: est nature quidem, sed iam uitiose, iam isto supplicio condemnate.  Proinde tu nature dicis, ego peccati dico esse mortem corporis. Et interrogas me: Si peccati est quare Enoch et Elias non sunt mortui? Et ego respondeo: Imo si nature est, quare Enoch et Elias non sunt mortui? uiuunt Enoch et Elias; translati sunt, ubicumque sint, uiuunt. Et si non fallitur quedam ex Scriptura Dei coniectura fidei, morituri sunt. Commemorat enim Apocalypsis quosdam duos mirabiles prophetas, eosdemque morituros, et in conspectu hominum resurrecturos, et ascensuros ad Dominum : et intelliguntur ipsi Enoch et Elias; quamuis illic nomina eorum taceantur. Et si forte tu, qui ista sapis, hanc Scripturam non accepisti; aut si accipis, contemnis et dicis, Non sunt nominatim expressi: uiuant, ut putas, nunquam morituri. Adhuc dic mihi: Si peccati est mors, quare non sunt mortui? Repono tibi: Si nature est mors, quare non sunt mortui? Ego dico, ut uiuant, finitam esse culpam: tu dic, si potes, finitam esse naturam.

12. Crebrescentes Pelagianos caueri iubet. Aliud quidem ex alio et per occasionem diximus: sed quod tamen sic pertinet ad fidei nostre stabilitatem, contra quosdam disputatores male crebrescentes. Sed non uincant patientiam nostram: nec tamen euertant fidem nostram. Cauti et circumspecti simus aduersus nouitates disputationum, humanarum utique, non diuinarum. Apostolorum solemnitatem hodie celebramus, Apostolum monentem audiamus: Profanas uocum nouitates euita; multum enim proficiunt ad impietatem . uolumus autem uos sapientes quidem esse in bono, integros autem a malo . Mortuus est Adam, sed serpens ille nondum est mortuus. Susurrat, et insibilare non cessat. Extremum illi supplicium reseruatur: sed comites sue damnationis inquirit. Audiamus amicum sponsi, zelantem sponso non sibi: Zelo enim uos zelo Dei; aptaui uos uni uiro uirginem castam exhibere Christo. Et timeo, inquit, ne sicut serpens Euam seduxit astutia sua, sic et uestre mentes corrumpantur a castitate, que est in Christo. . uerba apostolica omnes audiuimus, omnes obseruemus, omnes serpentis uenena caueamus. Non enim possumus dicere, Non audiuimus, non nouimus, quando modo cantauimus, In omnem terram exiuit sonus eorum, et in fines orbis terre uerba eorum . Currentia uerba in fines terre uenerunt ad nos: excepimus, conscripsimus, lectores instituimus. Non tacet lector, parturit disputator: quare non cessat insidiator?



SERMO CCC [* 1Kb]  . In solemnitate martyrum Machabeorum,  I.



CAPUT PRIMUM.

1. Christiani ante Christum nonnulli exstitere. Istum diem nobis solemnem  gloria Machabeorum fecit: quorum mirabiles passiones, cum legerentur, non solum audiuimus, sed etiam uidimus et spectauimus. Olim ista gesta sunt, ante incarnationem, ante passionem Domini et Saluatoris nostri Iesu Christi. In primo populo illo exstiterunt, in quo Prophete exstiterunt, qui hec presentia predixerunt. Nec quisquam arbitretur, antequam esset populus Christianus, nullum fuisse populum Deo. Imo uero, ut sic loquar, quemadmodum se ueritas habet, non nominum consuetudo, christianus etiam ille tunc populus fuit. Neque enim post passionem suam cepit habere populum Christus: sed illius populus erat ex Abraham genitus, cui perhibens testimonium ipse Dominus ait, Abraham concupiuit uidere diem meum; et uidit, et gauisus est . Ergo ex Abraham natus est ille populus, qui seruiuit in Aegypto, et qui manu potenti per Moysen famulum Dei de domo seruitutis liberatus, per mare Rubrum fluctibus descendentibus ductus, in eremo exercitatus, legi subditus, in regno collocatur. Unde, sicut dixi, exstiterunt Prophete, inde isti martyres floruerunt. Nondum quidem erat mortuus Christus: sed martyres eos fecit moriturus Christus.



CAPUT II.

2. Machabei martyres, non appellatione, sed reipsa christiani. Hoc ergo in primis commendandum est caritati uestre, ne, cum illos martyres admiramini, putetis non fuisse christianos. Christiani fuerunt: sed nomen Christianorum postea diuulgatum factis antecesserunt. Sed uidelicet quasi non eis erat confessio Christi, a rege impio et persecutore non cogebantur negare Christum, quod postea martyres, cum cogerentur, ne facerent, similem gloriam consecuti sunt. Posteriores enim persecutores populi christiani, ad negandum nomen Christi compellebant eos quos persequebantur: illi in Christi nomine perseuerantissime consistentes, patiebantur talia, qualia illos perpessos esse, cum legerentur, audiuimus. Istis ergo martyribus recentioribus, quorum millibus terra purpurata est, imperabatur et dicebatur a persecutoribus, Negate Christum. Quod non facientes, patiebantur talia, qualia et isti perpessi sunt. Istis uero dicebatur, Negate legem Moysi. Non faciebant: patiebantur pro lege Moysi. Isti pro nomine Christi, illi pro lege Moysi.



CAPUT III.

3. Machabeorum passio merito celebratur in Ecclesia. Christi mysterium in uetere Testamento uelatum. Clauis Testamenti ueteris, crux. Existit aliquis Iudeus, et dicit nobis: Quomodo istos nostros, uestros martyres computatis? Qua imprudentia eorum memoriam celebratis? Legite confessiones eorum: attendite si confessi sunt Christum. Cui respondemus: uere quia unus es ex eis qui in Christum non crediderunt, et fracti de oliua, oleastro succedente, foris aridi remanserunt ; quid dicturus es unus ex perfidis? Non confitebantur illi aperte Christum, quia adhuc uelabatur Christi mysterium. Testamentum enim uetus uelatio est noui Testamenti, et Testamentum nouum reuelatio est ueteris Testamenti. uide ergo de infidelibus Iudeis  patribus tuis, sed in malo fratribus tuis, uide quid de talibus dicat apostolus Paulus. Usque nunc quamdiu legitur Moyses, uelamen super corda eorum positum est. Idipsum autem uelamen in lectione ueteris Testamenti manet, quod non reuelatur, quoniam in Christo euacuatur. Cum transieris, inquit, ad Christum, auferetur uelamen . uelamen, inquit, in lectione ueteris Testamenti manet, quod non reuelatur, quoniam in Christo euacuatur: non lectio ueteris Testamenti, sed uelamen quod ibi positum est. Lectio denique ueteris Testamenti non euacuatur, sed impletur ab illo qui dixit, Non ueni soluere legem, sed adimplere  uelamen ergo euacuatur, ut quod obscurum erat intelligatur. Hoc utique clausum erat, quia nondum clauis crucis accesserat.



CAPUT Iu.

4. Passione Christi implete prophetie et omnia crucis in mysterio reuelata. Intuere denique Domini passionem, pone tibi ante oculos in ligno pendentem, et tanquam leonem, cum uoluit, recumbentem, atque ut occideret mortem, non necessitate, sed potestate morientem. Idipsum attende: uide quemadmodum in cruce dixit, Sitio. Et cum Iudei nescientes quid per eos ageretur, quid de nescientium manibus impleretur, spongiam cum aceto ligarent cum arundine, et ei sorbendam darent; ille hausto aceto respondit, Perfectum est. Et inclinato capite tradidit spiritum . Quis ita proficiscitur, ut ille defunctus est? Quanta ueritate, quanta potestate, quam ille qui dixerat, Potestatem habeo ponendi animam meam, et potestatem iterum sumendi eam. Nemo eam tollit a me; sed ipse eam pono a me, et iterum sumo eam . Agnoscit regnum uiuentis, qui digne cogitauerit potestatem morientis. Hoc autem dixerat per prophetam ipsis Iudeis, Ego dormiui . Tanquam diceret: Quid uos de mea morte iactatis? quid, quasi me uiceritis, inaniter gloriamini? Ego dormiui. Ego dormiui, quia uolui; non quia seuistis. Ego impleui quod uolui: uos in scelere remansistis. Accepto ergo aceto et hausto, dixit, Perfectum est. Quid perfectum est? Quod de me scriptum est. Quid de illo scriptum est? Dederunt in escam meam fel, et in siti mea potauerunt me aceto . Circumspiciens ergo cuncta que gesta fuerant in passione eius; iam illi ante crucem caput agitauerant, iam fel dederant, iam ossa pendentis et extenti numerauerant, iam uestimenta diuisa erant, iam super tunicam indiuisibilem sortem miserant: circumspectis et quodam modo computatis omnibus que de ipsius passione Prophete predixerant, restabat nescio quid, quod minus erat: Et in siti mea potauerunt me aceto. Ut hoc quod modicum remanserat adderetur, dixit, Sitio. Accepto quod minus erat, respondit, Perfectum est. Quo dicto, inclinato capite tradidit spiritum. Tunc terre fundamenta concussa sunt, tunc disruptis petris inferorum secreta patuerunt, tunc sepulcra mortuos reddiderunt; et ut dicam propter quod totum diximus, quia iam tempus erat ut in mysterio crucis omnia que in ueteri Testamento uelabantur, reuelarentur, uelum templi conscissum est.



CAPUT u.


5. Christum alii martyres in Euangelio reuelatum, Machabei in Lege uelatum confessi sunt. Cepit ergo ex illo Christus post resurrectionem apertissime predicari. Ceperunt in eo que predicta erant prophetica manifestissime impleri; ceperunt eum martyres constantissime confiteri. Ipsum martyres in manifesto confessi sunt, quem tunc Machabei in occulto confessi sunt: mortui sunt isti pro Christo in Euangelio reuelato; mortui sunt illi pro Christi nomine in lege uelato. Christus habet utrosque, Christus pugnantes adiuuit utrosque, Christus coronauit utrosque. Christus habet in ministerio suo utrosque, tanquam quidam potentissimus incedens cum agmine obsequentium, aliis precedentibus, aliis sequentibus. Ipsum ergo potius intuere in carnis uehiculo presidentem: et qui precedunt, illi obsequuntur; et qui sequuntur, illi deuoti sunt. Nam ut noueris, aperteque noueris quia pro lege Moysi morientes, pro Christo sunt mortui; audi ipsum Christum, o Iudee, audi; et aperiatur tandem cor tuum, uelum tollatur ab oculis tuis. Si crederetis Moysi, crederetis et mihi. Hoc audi, hoc accipe, si potes. Si a me uelamen ablatum est, uide. Si crederetis, inquit, Moysi, crederetis et mihi: de me enim ille scripsit . Si de Christo Moyses scripsit; qui pro lege Moysi ueraciter mortuus est, pro Christo animam posuit. De me, inquit, ille scripsit. Cui seruierunt lingue confitentium, ei seruiuit calamus uera scribentium. uos calamum Moysi quomodo intelligere poteritis, qui in calamo acetum ligastis? Utinam aliquando uinum eius bibatis, cui adhuc blasphemando acetum propinatis.



CAPUT uI.

6. Machabeis merito instituta solemnitas. Basilica in eorum memoriam erecta Antiochie. Filios diligere matres discant a Machabeorum matre. Machabei ergo martyres Christi sunt. Ideo non incongrue, neque importune, imo conuenientissime dies eorum et solemnitas eorum a Christianis potius celebratur. Quid tale Iudei celebrare nouerunt? Sanctorum Machabeorum basilica esse in Antiochia predicatur: in illa scilicet ciuitate, que regis ipsius persecutoris nomine uocatur. Antiochum quippe regem persecutorem impium pertulerunt, et memoria martyrii eorum in Antiochia celebratur; ut simul sonet et nomen persecutoris, et memoria coronatoris. Hec basilica a Christianis tenetur, a Christianis edificata est. Eorum ergo memoriam celebrandam nos habemus, nos tenemus: apud nos passiones eorum millia per orbem terrarum sanctorum martyrum imitata sunt. Nemo ergo dubitet, fratres mei, imitari Machabeos; ne cum imitatur Machabeos, putet se non imitari christianos. Prorsus imitationis affectus ferueat in cordibus nostris. Discant uiri mori pro ueritate. Discant femine, de matris illius tanta patientia, ineffabili uirtute; que nouerat seruare filios suos. Habere nouerat, que perdere non timebat. Isti in se singuli sentiendo, illa uidendo in omnibus passa est. Facta mater septem Martyrum, septies martyr: a filiis non separata spectando, et filiis addita moriendo. uidebat  omnes, amabat omnes. Ferebat in oculis, quod in carne omnes; nec solum non terrebatur, sed etiam exhortabatur.



CAPUT uII.

7. Filium qui reliquus erat, cohortatur ad martyrium. Hanc Antiochus persecutor uelut matrem de ceteris matribus computauit. Persuade, inquit, filio tuo, ne pereat. Et illa: Plane filio meo uitam persuadebo, ad mortem cohortando: tu mortem uis persuadere, parcendo. Qualis autem allocutio, quam pia, quam materna, quam inter spirituales et carnales in ambiguo suspensa! »Fili, miserere mei. Fili,« inquit, »miserere mei, que te nouem mensibus in utero portaui, cui lac triennio dedi, arque ad hanc etatem perduxi: miserere mei« . Omnes exspectabant uerba consequentia: Consenti Antiocho, noli deserere matrem tuam. Illa e contra: Consenti Deo, noli deserere fratres tuos. Si me quasi deseris, tunc me non deseris. Ibi te habebo, ubi ne perdam ulterius non timebo. Ibi te mihi seruabit Christus, unde non tollet Antiochus. Deum timuit, matrem audiuit, regi respondit, fratribus adhesit, matrem traxit.



SERMO CCCI [* 1Kb]  . In solemnitate SS. Machabeorum, II.



CAPUT PRIMUM.

1. Mater Machabeorum in filiorum passione quam fortis. Magnum spectaculum positum est ante oculos fidei nostre. Aure audiuimus, corde diuimus optantem matrem ante se finire istam uitam filios suos: longe contrariis uotis consuetudini humane. Omnes enim homines filios suos ex hac uita migrando precedere uolunt, non sequi: illa autem optauit posterior mori. Non enim amittebat filios, sed premittebat: nec intuebatur quam uitam finirent, sed quam inchoarent. Desinebant enim uiuere, ubi quandoque fuerant morituri; et incipiebant uiuere, sine fine uicturi. Parum est fuisse spectatricem, mirati sumus potius hortatricem. Fecundior uirtutibus, quam fetibus: uidens certantes, in quibus omnibus ipsa certabat; et in omnibus uincentibus ipsa uincebat. Una mulier, una mater, quomodo nobis ante oculos posuit unam matrem sanctam Ecclesiam, ubique exhortantem filios suos pro illius nomine mori, de quo eos concepit et peperit? Sic sanguine martyrum impletus orbis preiactatis seminibus seges Ecclesie pullulauit. Unde hoc homini, nisi quia salus iustorum a Domino, et protector eorum est in tempore tribulationis ?

2. Deus non tantum tribus pueris, sed etiam Machabeis adfuit. Cur tres pueri ab ignibus liberantur, Machabei consumuntur. uidimus, nouimus protectorer fuisse Dominum in tempore tribulationis trium uirorum illorum, qui ambulabant inter ignes innoxios, et Dominum sine ulla lesione laudabant. Ubi homo seuiebat, flamma parcebat.



CAPUT II.

uidimus, nouimus quemadmodum salus eorum iustorum a Domino fuit, ut in ignem mitterentur,  et illum asperum regem, quem loquendo irritauerant, uiuendo conuerterent. Credidit quippe in eorum Deum, et proposuit edictum, ut quicumque blasphemaret Deum Sidrach, Misach et Abdenago, in interitum iret, et domus eius in direptionem . Quam dissimilis iussio prime iussioni! Qualis prima iussio? Pereat qui statuam auream non adorauerit. Qualis secunda? Pereat qui Deum uerum blasphemauerit. Fideles homines non mutati, infidelem hominem mutauerunt. Illum in perfidia stare non permiserunt, quia ipsi in fide steterunt. Salus ergo illorum manifeste a Domino fuit. Quando illi non ardebant et laudabant, aderat Dominus. Quando isti ardebant, confitebantur, tamen moriebantur, ubi erat Dominus? An forte illi iusti erant, isti peccatores? Audiuimus enim istos paulo ante, cum passio eorum legeretur, confiteri peccata sua, et dicere quoniam omnia illa irascente Domino sibi, sed et paterno merito paterentur . Quid illi? Legite, et uidebitis etiam ipsos peccata propria confiteri, et dicere se merito perpeti. Aequaliter iusti, confessores equaliter peccatorum; et ideo iusti, quia confessores equaliter peccatorum. Ideo irreprehensibiles, quia non mendaces. Si enim dixerimus, ait, Ioannes, quia peccatum non habemus; nos ipsos decipimus, et ueritas in nobis non est. Si autem peccata nostra confessi fuerimus; fidelis est et iustus, qui dimittat nobis peccata, et emundet nos ab omni iniquitate . Ad iustos ergo pertinet confessio peccatorum: ad superbos pertinet defensio meritorum. Pariter ergo iusti peccata confitentes, pariter Deo gloriam dantes, pariter pro eius legibus mori parati.



CAPUT III.

Quare illi ab ignibus liberantur, isti ab ignibus consumuntur? Ergo illis Deus aderat, hos deseruerat? Absit: imo utrisque adfuit; illis in aperto, istis in occulto. Illos uisibiliter liberabat: istos inuisibiliter coronabat. Illi quidem de morte liberati sunt; sed in huius uite tentatione manserunt: ab igne liberati, ad pericula reseruati; uno tyranno uicto, adhuc certaturi cum diabolo. Fratres mei, sicut christiani intelligite. Machabei melius et tutius liberati sunt. Ab illis tribus uiris, ceteris remanentibus, illa una tentatio superata est: ab istis ista uita finita, que tota tentatio est. Deinde diuino iudicio, occulto procul dubio, sed tamen iusto, Nabuchodonosor meruit conuerti, Antiochus meruit obdurari. Ille inuenit misericordiam, iste auxit superbiam.



CAPUT Iu.

3. In eos qui felicitatem in hac uita esse censent, ac de altera uita dubitant. Sed quantum et quo usque auxit superbiam? uidi impium exaltari super cedros Libani. Quo usque? quamdiu? Transiui, et ecce non erat: et quesiui eum, et non est inuentus locus eius . Bene: quesisti, et non inuenisti; quia transisti. uis uidere impium non esse? uis querere eum, et locum eius non inuenire? Transi. Quid dico, Transi? Noli expauescere: non dixi, Morere. Putasti enim me dixisse, Transi de hac uita: et ideo expauisti, quia non transisti. Quid est, non transisti? Non transisti erectione cordis, temporalis  felicitatis illecebras; non transisti blandimenta carnis, non transisti suggestiones seculi cor titillantes et immittentes timorem miseriarum humanarum. Ideo in hoc mundo putas esse felicitatem, in hoc mundo non [1 1Kb] putas esse calamitatem. Felicitas regni celorum non tetigit cor tuum, non inde aspersa est estibus tuis aura [2 1Kb] refrigerii. Quando tibi dicitur, Falsa est felicitas mundi; etsi non audeas ita dicere [3 1Kb] , uideo tamen in corde tuo, forte os torques, subsannas, irrides, et dicis tibi: O si hic mihi bene sit! postea quid futurum sit nescio. Et non est parum quia uel nescio dicis: ne forte etiam hoc dicas, Exiguum et cum tedio est tempus uite nostre, et non est reuersio in fine hominis, et non est qui agnitus sit reuersus ab inferis . uel nescio dic. Confessio ignorantie, gradus est scientie. Sic ergo te alloquar, tanquam mihi dicas, Nescio quid post mortem futurum sit: prorsus ignoro an beati futuri sint iusti, et miseri peccatores; an utrique pariter non sint futuri. Illud tamen quamuis nescias, non audebis dicere post mortem beatos futuros peccatores, miseros iustos. Non potes dicere, illos etsi suspicaris pariter non futuros, in meliori tamen statu futuros impios, et iustos in malis post mortem futuros. Nec ignorantia tua tibi potest suggerere hoc. Ergo potes dicere: Utrum bene sit post mortem iustis, et male post mortem impiis, an utrique pariter sine sensu futuri sint, nescio. O si hic mihi bene sit, cum uiuo, cum sentio! uides quia nondum transisti. Istas, inquam, istas cogitationes terrenas, puluereas, fumeas, uaporeas, carnales, mortales nondum transisti. Ideo tibi uidetur impius exaltari super cedros Libani: ideo queris locum eius, et inuenis, quia non transisti.



CAPUT u.

4. Mali hic suo loco in usus bonos positi. Locum eius queris, et inuenis; sed hic. Habet locum suum in hoc seculo. Non enim frustra a Deo prescio crearetur, aut frustra nutriretur, aut frustra super eum sol oriretur, et pluuia funderetur, frustra ei maligno et male uiuenti tanta Dei patientia parceretur. Non est hoc frustra: habet hic locum suum. Et si non omnia possumus nos inuenire: sed Deo nota sunt omnia, qui nouit cuncta disponere. Ecce, ut de aliis taceamus, qualem locum hic habuit iste miser Antiochus? Per eum populus Dei flagellatus est et probatus: per eum isti sancti iuuenes coronati. Ergo habuit hic locum suum. Malus erat; sed bene illo usus est, qui malus esse non potest. Sicut enim mali homines male utuntur creaturis bonis: sic Creator bonus bene utitur hominibus malis. Nouit quid inde agat, qui totum creauit humanum genus. Aurifex portat, aurifex appendit, aurifex librat. Pictor nouit ubi ponat nigrum colorem, ut sit decora pictura; et Deus nescit ubi ponat peccatorem, ut sit ordinata creatura?



CAPUT uI.

Nisi Deus anterioribus seculis seruaret sua patientia peccatores, unde nascerentur hodie  tot fideles? Alii mali seruantur, ut boni inde nascantur. Boni gratia Dei: nam tota damnata est massa peccati. Quid diabolo nequius? et de illius nequitia quanta bona fecit Deus? Non funderetur pro salute nostra sanguis Redemptoris, nisi per nequitiam desertoris. Lege Euangelium, et uide quid ibi scriptum est: Immisit diabolus in cor Iude, ut traderet Christum . Malus diabolus, malus Iudas: qualis organarius, tale organum. Usus est ergo male diabolus suo uase: usus est ambobus Dominus bene. Conati sunt ergo ad nostram perniciem: Deus hoc uertere dignatus est ad nostram salutem.

5. Traditio Christi et a Iuda et a Deo. Tradidit Iudas Christum, et damnatus est. Iudas tradidit, et damnatur: tradidit Filium Pater, et glorificatur. Tradidit, inquam, Iudas magistrum, et damnatur: tradidit se ipse Filius, et laudatur. Quomodo Iudas tradidit Christum, omnes nouimus: exspectatis fortassis audire quomodo Pater tradidit Filium. Et hoc nostis: sed commemorabo, ut recordemini. Audi Apostolum dicentem de Deo Patre: Qui proprio Filio non pepercit, sed pro nobis omnibus tradidit illum . Audi et de Filio: Qui me, inquit, dilexit, et tradidit semetipsum pro me . Duos iam uide traditores: Patrem Filii traditorem, Filium sui ipsius traditorem, sed utrumque saluatorem, quia utrumque creatorem. Iudas ergo quid fecit? Quid enim boni fecit? Bonum de illo factum est, non ipse bonum fecit. Neque enim ait Iudas: Tradam Christum, ut liberetur genus humanum. In Iuda tradidit auaritia; in Deo, misericordia. Non redditum est Iude nisi quod fecit, non quod de illo Deus fecit.



CAPUT uII.

6. Impio locus hic inter iustos, non in altera uita. Quare ista diximus? Quia est in hoc seculo impio locus: et prorsus nouit Dominus qui sunt eius ; et nouit quid pro ipsis faciat, de illis qui non sunt eius. Sed tu si transieris, si terrena calcaueris, si non frustra sursum cor te habere responderis; transeundo queres locum impii, et non inuenies. In illa enim uita futura quis locus impii? Numquid adhuc opus habemus exerceri malis? Numquid necesse habet aurum adhuc purgari per paleam? Totus enim mundus fornax aurificis. Ibi iusti tanquam aurum: ibi impii tanquam palea. Ibi tribulatio sicut ignis: ibi Deus sicut aurifex. Pius Deum laudat, aurum rutilat: impius Deum blasphemat, palea fumat. Ad unam tribulationem, tanquam ad unum ignem, ille purgatur, ille uastatur: sed Deus aurifex in utroque laudatur.



CAPUT uIII.

7. De seculari felicitate impiorum ne perturbentur pii. Dicam, karissimi, exhortans uos et me ipsum. Cogitationes carnales in adiutorio Domini transeamus, sursum cor habeamus, de uita futura cogitemus: ubi cum fuerit cor tuum, transisti. Ubi est impius? Non ibi erit. Hic necessarius erat: ibi queres eum, et non inuenies locum eius. Quando ergo uidetis, fratres, qui ex fide uiuitis, quorum cor rectum est, qui futuram eamdemque ueram et sempiternam felicitatem speratis; quando uidetis gaudentes  et letantes homines in ista falsa et deceptoria felicitate, si pii estis, dolete; si sani estis, flete. Sic enim et ille cui commoti sunt pedes, reprehendit se, quia Deum ceperat accusare, et ibi iam erat; sed pene fuit, paulo minus fuit. Non negauit Deo scientiam: sed tanquam motis pedibus nutauit. Quid est nutare? Dubitare. Quando autem se reprehendit, quod correctum non habuit, quid dixit? Quare mihi turbati sunt pedes? Quia zelaui, inquit, in peccatoribus, pacem peccatorum uidens . Quia uidi diuites iniquos, zelaui; et dixi quia perdidi iustitiam, et sine causa iustificaui cor meum, et laui inter innocentes manus meas. Et cum dubito, sic cepi cognoscere. Sic cepi, inquit, cognoscere: hoc labor est ante me. Magnus labor, istam soluere questionem. uere labor est. Bene est illi, et malus est; male est illi, et bonus est: et super ambos Deus iudex est. Iustus ergo iudex dat bona malis, et mala bonis. Labor est ante me. Sed quousque labor est? Donec intream in sanctuarium Dei, et intelligam in nouissima. Ergo si intellexeris in nouissima, erit requies inuentionis, peribit labor questionis.



CAPUT IX.

8. Celestis felicitas piis qualis parata. Mundi felicitas piis, non honos, sed onus. Intellige in nouissimma, ubi nemo erit felix malus, nemo infelix bonus. Quid enim ait? Quid enim mihi est in celo? Postea cognoui quid mihi est in celo, cum intrarem in sanctuarium Dei, et intelligerem in nouissima. Quid enim mihi est in celo? Incorruptio, eternitas, immortalitas, nullus dolor, nullus timor, nullus beatitudinis finis. Quid ergo mihi est in celo? quid mihi seruatur in celo? Et a te quid uolui super terram ? Quid enim mihi est in celo? Quid? dicam quid? Quando explicabo quid? Ideo hoc admirans dixit, non explicans, Quid enim mihi est? inquit. Quare non dicis quid? Quomodo dico quod oculus non uidit, nec auris audiuit, nec in cor hominis ascendit ? Calcate deorsum quid; quia nichil est: sperate sursum quid; quia explicari non potest. Et hanc fidem habentes, nolite zelare in peccatoribus, quando uidetis eos quasi felices, falso felices, reuera infelices. Et uos letamini in Domino . Et si habetis forte secundum tempus diuitias, honores, potestates, nolite inde uos putare felices.



CAPUT X.

Scienti letari in Domino, et intelligenti in nouissima, felicitas mundi non est honor, sed onus. Felix homo secundum seculum periclitatur, ne ipsa felicitate, non in corpore, sed in anima corrumpatur. Nam ista felicitas falsa est. Tales, et si uidentur aliquid esse in hoc seculo, non letantur, in preceptis Domini delectantur. Tunc quod iubet Deus, preponitur mundo, et blandienti et minanti: calcatur omne uisibile, transitur; cogitando, non ambulando, transitur. Non dixi, omne uisibile; facile est enim transire quod calcas: sed transitur, dixi, omne mutabile. Quoniam quidquid uisibile, mutabile: non autem quidquid mutabile, uisibile; quia et animus mutabilis est, et tamen inuisibilis. Transi omne quod uidetur; transi et quod non uidetur, et  tamen mutatur: ut uenias ad eum, qui nec uidetur, nec mutatur. Cum ueneris ad eum, uenies ad Deum.



CAPUT XI.

9. Breue tempus uite. Sed modo ambula ex fide, mores compone. Longe in alto est ille: nutri pennas. Crede quod nondum potes uidere, ut merearis uidere quod credis. Tanquam peregrini uiuamus, transire nos cogitemus; et minus peccabimus. Agamus potius Domino Deo nostro gratias, quia huius uite ultimum diem et breuem esse uoluit et incertum. A prima infantia usque ad decrepitam senectutem breue spatium est. Qui tamdiu uixerat, quid ei profuisset si Adam hodie mortuus esset? Quid diu est, ubi finis est? Hesternum diem nemo reuocat: hodiernus a crastino urgetur, ut transeat. Ipso paruo spatio bene uiuamus, et illo eamus, unde non transeamus. Et modo cum loquimur utique transimus. uerba currunt, ex ore uolant: sic actus nostri, sic honores nostri, sic miseria nostra, sic ista felicitas nostra. Totum transit: sed non expauescamus; uerbum Domini manet in eternum .



SERMO CCCII [* 1Kb]  . In solemnitate martyris Laurentii, I  .



CAPUT PRIMUM.

1. Temporalia beneficia per martyrum orationes cur Deus impertit. Apta similitudo. Beati martyris Laurentii dies solemnis hodiernus est. Huic solemnitati sancte lectiones congrue sonuerunt. Audiuimus, et cantauimus, et euangelicam lectionem intentissime accepimus. Martyrum ergo uestigia imitando sectemur, ne solemnitates eorum inaniter celebremus. Cuius autem meriti sit memoratus Martyr, quis ignorat? Quis ibi orauit, et non impetrauit? Quam multis infirmis meritum eius etiam temporalia beneficia prestitit, que ille contempsit. Concessa sunt enim, non ut precantium permaneret infirmitas; sed ut deterioribus concessis, amor fieret ad appetenda meliora [1 1Kb] . Quedam enim plerumque parua et ludicra concedit pater paruulis filiis, que maxime, nisi acceperint, plorant. Benigna et paterna indulgentia hec impertit, hec donat, que non uult permanere in filiis suis iam grandiusculis, iam proficientibus. Donat ergo pueris nuces, quibus seruat hereditatem. Ludentibus et de quibusdam ludicris se oblectantibus cedit paterna pietas, ne deficiat etatis infirmitas. Blandientis est hoc, non edificantis. Quod edificauerunt martyres, quod capere potuerunt, quod grandi corde ceperunt, propter quod sanguinem fuderunt, audistis in Euangelio: Merces uestra copiosa est in celis .



CAPUT II.

2. Due uite. Presens uita quam erumnosa, et tamen uehementer amata. Aeterna uita sic diligatur quomodo ista temporalis. uerumtamen, karissimi, cum due uite sint, una ante mortem, alia post  mortem; ambe iste habuerunt et habent amatores suos. Qualis sit breuis hec uita, quid describere opus est? Experimur quam erumnosa, quam querelosa: circumdata tentationibus, plena timoribus; ardens cupiditatibus, subdita casibus; in aduersis dolens, in prosperis tumens; lucris exsultans, damnis excrucians. Et in ipsis lucris exsultatione trepidat, ne quod acquisiuit, amittat; ne propter hoc queratur, qui antequam haberet non querebatur. uera infelicitas, mendosa felicitas. Humilis cupit ascendere, sublimatus timet descendere. Qui non habet, inuidet habenti; qui habet, contemnit non habentem. Et quis explicet uerbis, huius uite tantam et tam conspicuam feditatem? Et tamen ista feditas habet amatores suos tales, ut optemus inuenire paucissimos, qui sic diligant eternam uitam, quam finire non possunt, quomodo ista diligitur, que et cito finitur, et si protendatur, quotidie timetur, ne per horas singulas finiatur. Quid faciamus? quid agamus? quid dicamus? Quos comminationis aculeos, quos exhortationis ignes admoueamus cordibus pigris et ducis, et terreni stuporis glacie congelatis, ut torporem mundi aliquando decutiant, et in eterna inardescant? Quid, inquam, faciamus? quid dicamus? Adiacet mihi, et interim occurrit, quia res ipse quotidiane admonent nos, et suggerunt quid dicamus.



CAPUT III.

Ab amore huius temporalis uite, accede, si fieri potest, ad amandam eternam uitam, quam martyres amauerunt, qui hec temporalia contempserunt. Rogo, obsecro, exhortor, non solum uos, sed uobiscum et nos, diligamus eternam uitam. Nolo amplius, cum sit amplior; sic eam diligamus, quomodo diligitur temporalis ab amatoribus suis: non quomodo temporalis uita dilecta est a sanctis martyribus. Istam enim aut nichil, aut minimum dilexerunt, et ei facile sempiternam preposuerunt. Non ergo martyres attendi, quando dixi, Diligamus eternam, quomodo diligitur temporalis: sed quomodo diligitur temporalis ab amatoribus suis, sic diligamus eternam, cuius amorem christianus profitetur.

3. Christiani sumus, non propter temporalem, sed propter eternam uitam. Crux Christi in fronte quid nos admoneat. Ideo enim Christiani facti sumus, non propter hanc temporalem uitam. Quam multi enim Christiani immaturi rapiuntur, et sacrilegi homines usque ad decrepitam etatem in hac uita perdurant? Sed rursus et apud eos multi moriuntur immaturi. Multa damna Christianorum, et lucra impiorum: et rursus multa damna impiorum, et lucra Christianorum. Et multi honores impiorum et abiectiones Christianorum: et rursus multi honores Christianorum, et abiectiones impiorum.



CAPUT Iu.

Cum sint ergo ista bona et mala utrisque communia, numquid, fratres, quando Christiani facti sumus, propter mala ista deuitanda, uel bona adipiscenda, nomen Christo dedimus, et frontem tanto signo subiecimus? Christianus es, in fronte portas crucem Christi. Character tuus docet quid profitearis. Quando ille in cruce pendebat, quam crucem portas in fronte : quando ergo ille pendebat in cruce; seuientes circumspiciebat, insultantes ferebat, pro inimicis orabat. Medicus etiam cum occideretur, suo sanguine egrotos sanabat. Dixit enim: Pater, ignosce illis, quia nesciunt quid faciunt . Nec ista uox uacua uel inanis fuit. Et ex ipsis postea millia crediderunt in eum quem occiderant, ut discerent pati pro ipso, qui pro ipsis et ab ipsis passus est.



CAPUT u.

Hinc ergo intelligitur, fratres, ab isto signo, ab isto charactere, quem accipit Christianus, etiam cum fit catechumenus; hinc intelligitur quare sumus Christiani, quia non propter temporalia et transeuntia, uel bona, uel mala, sed propter uitanda mala que non transibunt, et propter adipiscenda bona que terminum non habebunt.



CAPUT uI.

4. uita temporalis multum diligitur; non sic uita eterna. uerumtamen, ut dicere ceperam, fratres, quod admonueram, quod proposueram, obsecro uos, attendamus, quomodo diligatur uita ista temporalis ab amatoribus suis; in quam magno timore sunt homines, ne moriantur morituri. uideas hominem tremere, fugere, latebras querere, defensiones aucupari, rogare, prouolui; si fieri potest, quidquid habet, dare, ut uita donetur, ut uno die plus uiuatur, ut etas incerta semper aliquanto diutius protendatur. Tanta faciunt homines: quis tale aliquid pro uita eterna? Alloquamur amatorem presentis uite: Quid agis? quid festinas? quid trepidas? quid fugis? quid latebras queris? Ut uiuam, inquit. Certe ut uiuas? Ut uiuas semper uicturus? Non. Non ergo mortem satagis auferre, sed differre. Qui tanta agis, ut paulo serius moriaris, age aliquid, ut nunquam moriaris.

5. Necessaria dat homo, ut hic diutius uel misere uiuat; non dat superflua, ut in eternum cum Christo regnet. Quam multos inuenimus qui dicant, Tollat fiscus res meas, ut serius moriar: quam raro inuenimus qui dicat, Tollat Christus res meas, ut nunquam moriar. Et tamen, o amator temporalis uite, si tollat fiscus, te spoliat in hoc seculo; si tollat Christus, tibi seruat in celo. Propter hanc uitam uolunt habere homines unde uiuant, et propter hanc uolunt dare unde uiuant. Quod tibi seruas unde uiuas, hoc das ut uiuas, forte fame defecturus. Et tamen dicis: Tollat, quid ad me? Mendicare uolo. Das unde uiuis, mendicare paratus ut uiuas. Paratus es, datis etiam necessariis, mendicare in hoc mundo; et non es paratus, erogatis superfluis, regnare cum Christo?



CAPUT uII.

Rogo, appende. Si aliqua statera equitatis inuenitur in arca cordis tui, profer illam, et hec duo impone in illa, et appende: Mendicare in hoc mundo, et regnare cum Christo. Non est quod appendere. Non enim in illius rei comparatione habet hoc aliquod pondus. Si dicerem regnare in hoc mundo, et regnare cum Christo; non esset quod appendere. Penitet me dixisse, Appende: prorsus non est quod appendere. Quid prodest homini, si totum mundum  lucretur, anime autem sue detrimentum patiatur ? Qui autem non passus fuerit detrimentum anime sue, ipse regnabit pro Christo. Quis autem in hoc mundo regnat securus? Fac quia regnat securus; numquid regnat eternus?

6. Immerito uitam istam sic amari. Illud aduertite, quod proponebam, quales amatores habeat presens uita, temporalis uita, breuis uita, feda uita, quales habeat amatores. Fit plerumque homo propter hanc uitam nudus, mendicus. Queris ab eo quare? Sic respondet: Ut uiuerem. Quid amasti, et quid amans quo peruenisti? quid dicturus es, male amate peruerse amator? quid dicturus es huic amate uite tue? Dic, alloquere, blandire, si potes. Quid dicturus es? Ad istam nuditatem me perduxit pulchritudo tua. Clamat tibi, Feda sum, et tu amas? Clamat, Dura sum, et tu amplecteris? Clamat, uolatica sum, et tu sequi conaris? Ecce respondet tibi amata tua, Non tecum stabo: etsi tecum aliquantum ero, non tecum permanebo. Nudare te potui, beare non potui.



CAPUT uIII.

7. uita eterna Deus est; uita presens, uapor. Ergo quoniam Christiani sumus, implorato adiutorio Domini Dei nostri aduersus blanditias male amate, amemus illius pulchritudinem uite, quam nec oculus uidit, nec auris audiuit, nec in cor hominis ascendit. Hanc enim preparauit Deus diligentibus se ; et ipsa uita ipse Deus est. Acclamastis, suspirastis. Amemus hanc fortiter. Donet Dominus ut amemus. Illi lacrymas pro hac non solum adipiscenda, sed etiam diligenda fundamus. Quid monituri sumus, quid demonstraturi? Numquid libros recitamus, ut ostendamus quam sit ista incerta, quam transitoria, quam pene nulla, quam uerum sit quod scriptum est, Que enim est uita uestra? uapor est ad modicum apparens; deinceps exterminabitur . uiuebat heri, non est hodie: paulo ante uidebatur, modo non est qui uidebatur. Deducitur homo ad sepulcrum: redeunt tristes, cito obliuiscentes. Dicitur quam nichil est homo: et hoc dicit ipse homo; et non corrigit se homo, ut non nichil, sed aliquid sit homo. Huius ergo amatores martyres fuerunt, et huius uite acquisitores sunt. Habent quod amauerunt, uberius habebunt in resurrectione mortuorum. Hoc ergo iter nobis magnis suis passionibus constrauerunt.



CAPUT IX.

8. Laurentius opes Ecclesie querenti eas persecutori quales profert. Sanctus Laurentius archidiaconus fuit. Opes Ecclesie ab illo a persecutore querebantur, sicut traditur; unde tam multa passus est, que horrent audiri. Impositus craticule, omnibus membris adustus est, penis atrocissimis flammarum excruciatus est: uincens tamen omnes corporis molestias magno robore caritatis, adiuuante illo qui talem fecerat. Ipsius enim sumus figmentum, creati in Christo Iesu in operibus bonis, que preparauit Deus, ut in illis ambulemus . Ut autem accenderet in iram persecutorem hoc fecit, non illum uolens irasci, sed suam fidem cupiens posteris commendare, et quam securus moreretur ostendere: »Pergant,«  inquit, »mecum uehicula, in quibus apportem opes Ecclesie.« Missa sunt uehicula, onerauit ea pauperibus, et redire iussit, dicens: »He sunt opes Ecclesie.« Et uerum est, fratres: magne opes sunt Christianorum, necessitates egentium; si intelligamus ubi debeamus seruare quod habemus. Ante nos sunt egentes: ibi si seruauerimus, non perdemus. Non timemus ne aliquis tollat: ille enim qui dedit seruat. Nec meliorem possumus inuenire custodem, nec fideliorem promissorem.



CAPUT X.

9. Martyres imitandi. Hoc ergo cogitantes impigre martyres imitemur, si uolumus nobis prodesse solemnitates, quas celebramus. Semper hec admonuimus, fratres, nunquam cessauimus, nunquam tacuimus. uita eterna diligenda est, presens contemnenda est, bene uiuendum est, bonum sperandum est. Mutandus est, qui malus erat; mutatus instruendus est; instructus perseuerare debet. Qui enim perseuerauerit usque in finem, hic saluus erit .



CAPUT XI.

10. Seuire in malos non licet. Sed dicunt multi mali multa mala. Et quid uelles tu? An a malis bona? Noli querere uuam in spinis: prohibitus es, Ex abundantia cordis os loquitur . Si aliquid potes, si tu iam non es malus, opta malo ut sit bonus. Quid seuis in malos? Quia mali sunt, inquis. Addis te illis, seuiendo in illos. Consilium do: displicet tibi malus, non sint duo. Reprehendis, et adiungeris? auges eius numerum, quem condemnas? De malo uis uincere malum? de malitia uincere malitiam? Erunt due malitie, ambe uincende. Non audis consilium Domini tui per Apostolum: Noli uinci a malo, sed uince in bono malum ? Forte ille peior est: cum et tu sis malus, duo tamen mali [1 1Kb] . Ego uellem ut uel unus esset bonus. Postremo seuit usque ad mortem. Quid et post mortem, ubi ad illum malum iam non peruenit pena, et alterius mali tota exercetur malitia? Hoc insanire est, non uindicare  .



CAPUT XII.

11. Prohibere suos quisque subditos debet, ne malis noceant. Quid uobis dicam, fratres mei? quid uobis dicam, Non uobis placeant tales? Itane uero de uobis sensurus sum, quia placent uobis tales? Absit a nobis ut sentiamus ista de uobis. Sed parum est ut tales displiceant uobis, parum est: est aliquid quod de uobis exigendum est. Ne quis dicat, Deus nouit quia nolui fieri. Ecce duas res dixisti: et non feci, et nolui fieri. Adhuc parum est. Parum est prorsus si noluisti, si non etiam prohibuisti. Habent mali iudices suos, habent potestates suas: de quibus Apostolus ait, Non enim sine causa gladium portat. uindex est enim in iram, sed ei qui male agit. In iram uindex ei qui male agit. Quod si malum, inquit, feceris, time. Non enim sine causa gladium portat. uis autem non timere potestatem? Bonum fac, et habebis laudem ex illa .



CAPUT XIII.

12. Qui bonum facit, quomodo ex  potestate laudem meretur. Quid ergo, ait aliquis, sanctus Laurentius malum fecerat, ut a potestate occideretur? Quomodo in illo impletum est, Bonum fac, et habebis laudem ex illa, quando propter bonum [1 1Kb] tantos cruciatus meruit ex illa? Si non haberet laudem ex illa, hodie non honoraretur, non a nobis predicaretur, non tanto preconio laudaretur. Habet ergo laudem ex illa, etiam nolente illa. Non enim ait Apostolus, Bonum fac, et laudabit te potestas ipsa. Bonum enim fecerunt Apostoli omnes et martyres; et non eos laudauerunt, sed interfecerunt potius potestates. Ergo si diceret, Bonum fac, et laudabit te potestas, deciperet te. Modo autem temperauit uerba, circumspexit, appendit, moderatus est, circumcidit. Discite quod audistis: Bonum fac, et habebis laudem ex illa; etiam ipsa laudante, si bona est. Si autem iniqua est, mortuus pro fide, pro iustitia, pro ueritate, habebis laudem ex illa; etiam seuiente illa. Ex illa enim habebis, non ipsa laudante, sed ipsa tibi laudis occasionem prebente. Ergo bonum fac, et habebis, et securus eris.



CAPUT XIu.

13. Malos interficere non cuilibet licet. Sed malus ille tanta fecit, tantos oppressit, tantos ad mendicitatem egestatemque perduxit. Habet iudices suos, habet potestates suas. Ordinata est respublica. Que enim sunt, a Deo ordinate sunt . Tu quare seuis? Quam potestatem accepisti, nisi quia non sunt ista publica supplicia, sed aperta latrocinia? Quid enim? Considerate in ipsis ordinibus potestatum, destinatum supplicio et damnatum, cui gladius imminet, non licere feriri, nisi ab illo qui ad hoc militat. Militat questionarius: ab illo percutitur damnatus. Si damnatum, iam supplicio destinatum, percutiat exceptor, nonne et damnatum occidit, et tanquam homicida damnatur? Certe quem occidit, iam damnatus est, iam supplicio destinatus: sed inordinate ferire, homicidium est. Si homicidium est, inordinate ferire damnatum; quid est, rogo uos, uelle ferire inauditum, uelle ferire non iudicatum, uelle ferire nulla accepta potestate hominem malum? Non enim malos defendimus, aut dicimus malos non esse malos. Reddent inde rationem qui iudicant. Quare de morte aliena tu uis reddere difficultatem rationis, qui non portas sarcinam potestatis? Liberauit te Deus, ut non sis iudex: quid tibi usurpas alienum? De te redde rationem.



CAPUT Xu.

14. Sententia Domini in homines immisericordes. O Domine, quomodo pupugisti corda seuientium, quando dixisti, Qui sine peccato est, prior in illam lapidem mutat. uerbo graui et acuto compunctis cordibus conscientias suas agnouerunt, et iustitie presenti erubuerunt; et unus post unum abscedentes, solam mulierem miseram reliquerunt. Sed non fuit sola rea: quia cum illa erat iudex, nondum iudicans, sed misericordiam prerogans. Dimisse sunt enim, discedentibus seuientibus, misera et misericordia. Et ait illi Dominus: Nemo te condemnauit?  Respondit: Nemo, Domine. Nec ego, inquit, te damnabo: uade, et deinceps iam noli peccare .



CAPUT XuI.

15. Milites non militia, sed malitia bonos esse non sinit. Teloneariis quid preceptum, quid uniuersis. Sed tanta mihi fecit miles iste. uellem nosse, si militares, utrum similia non faceres. Nec uolumus talia fieri a militibus, quibus pauperes opprimuntur: uolumus et ipsos audire Euangelium. Non enim benefacere prohibet militia, sed malitia [1 1Kb] . uenientes autem milites ad baptismum Ioannis, dixerunt: Et quid nos faciemus? Ait illis Ioannes: Neminem concusseritis, nulli calumniam feceritis; sufficiat uobis stipendium uestrum. Et uere, fratres, si tales essent milites, felix esset ipsa respublica.



CAPUT XuII.

Sed non solum miles talis esset, sed et telonearius talis esset, qualis ibi describitur. Nam dixerunt ei publicani, id est, telonearii: Et nos quid faciemus? Responsum est: Nihil amplius exigatis, quam constitutum est uobis. Correptus est miles, correptus est telonearius: corrigatur et prouincialis  . Habes uniuersalem directam correctionem. Quid faciemus omnes? Qui habet duas tunicas, communicet cum non habente; et qui habet escas, similiter faciat . uolumus ut audiant milites quod precepit Christus: audiamus et nos. Non enim Christus illis est, et nobis non est. Omnes audiamus, et concorditer in pace uiuamus.



CAPUT XuIII.

16. Negotiator fraudi et periurio obnoxius. In malos non seuiunt nisi mali. Oppressit me, cum essem negotiator. Tu ipsum negotium bene egisti? In ipso negotio fraudem non fecisti? In ipso negotio falsum non iurasti? Non dixisti, Per illum qui me traiecit, per ipsum mare, quia tanti emi, quod non tanti emisti? Fratres, dico uobis expresse, et quantum Dominus donat, libere: Non seuiunt in malos, nisi mali. Alia est potestatis necessitas. Nam iudex plerumque cogitur eximere gladium, et ferire nolens. Quantum enim ad ipsum pertinet, uolebat seruare sententiam incruentam: sed perire noluit forte publicam disciplinam. Pertinuit ad eius professionem, ad eius potestatem, ad eius necessitatem. Ad te quid pertinet, nisi rogare Deum, Libera nos a malo ? O qui dixisti, Libera nos a malo: liberet te Deus a te ipso.



CAPUT XIX.

17. Episcopus pius rem habere cogitur, cum secularibus potestatibus. Ad summam, fratres, quid uitemus? Omnes christiani sumus: nos etiam maioris periculi sarcinam sustinemus. Sepe de nobis dicitur, Iuit ad illam potestatem: et quid querit episcopus cum illa potestate? Et tamen omnes nostis quia uestre necessitates nos cogunt uenire quo nolumus: obseruare, ante ostium stare, intrantibus dignis et indignis exspectare, nuntiari, uix aliquando admitti: ferre humilitates, rogare, aliquando  impetrare, aliquando tristes abscedere. Quis uellet hec pati nisi cogeremur? Dimittamur, non illa patiamur, nemo nos cogat: ecce concedatur nobis, date nobis ferias huius rei. Rogamus uos, obsecramus uos, nemo nos cogat: nolumus habere rationem cum potestatibus; nouit ille quia cogimur. Et ipsas potestates sic habemus, quomodo Christianos habere debemus, si Christianos in eadem potestate inuenimus; et Paganos, quomodo Paganos habere debemus; omnibus bona uolentes. Sed moneam, inquit, potestates, ut bona faciant. uobis presentibus monituri sumus? Scitis, si monuimus? Nescitis, siue fecerimus, siue non fecerimus. Hoc noui, quia nescitis, et temere iudicatis. Tamen, fratres mei, obsecro uos, de potestatibus potest mihi dici: Moneret illum, et bona faceret. Et respondeo ego: Monui, sed non me audiuit. Et ibi monui, ubi tu non audisti. Populum quis monet in parte? uel potuimus unum hominem in parte admonere, et dicere: Sic age, uel sic age, ubi alius nullus esset. Quis ducat populum in partem, et nullo sciente moneat populum?

18. Malus mortuus, bis dolendus. Ista necessitas  nos cegit talia uobis loqui, ne malam rationem reddamus Deo de uobis; ne dicatur nobis, Tu moneres, tu dares, ego exigerem .



CAPUT XX.

Auertite ergo uos, ergo omnino auertite uos ab istis cruentis factis. Non ad uos pertineat, cum talia uidetis et auditis, nisi misereri. Sed malus mortuus est. Bis dolendus est; quia et mortuus, et malus. Bis dolendus; quia bis mortuus, et temporaliter, et in eternum. Nam si bonus mortuus esset, affectu humano doleremus; quia deseruit nos, quia uolebamus eum nobiscum uiuere. Mali plus dolendi sunt; quia post hanc uitam a penis eternis excipiuntur. Dolere ergo ad uos pertineat, fratres mei; dolere ad uos pertineat, non seuire.



CAPUT XXI.

19. Ciuiles tumultus prohibere quisque pro uiribus debet. Sed parum est, ut dixi, parum est ut non faciatis, parum est ut doleatis, nisi etiam ea que ad populi pertinent potestatem pro uiribus uestris prohibeatis. Non dico, fratres, quia potest aliquis uestrum exire et populum prohibere: hoc nec nos possumus: sed unusquisque in domo sua filium suum, seruum suum, amicum suum, uicinum suum, clientem suum, minorem suum. Agite cum illis, ut ista non faciant. Quibus potestis, suadete; et in quos potestatem habetis, seueritatem adhibete. Unum scio, quod omnes mecum sciunt, in hac ciuitate multas inueniri domos, in quibus non sit uel unus paganus; nullam domum inueniri, ubi non sint Christiani. Et si discutiatur diligenter, nulla domus inuenitur, ubi non plures Christiani sint quam pagani. uerum est, consentitis. uidetis ergo quia mala non fierent, si Christiani nollent. Non est quid respondeatur. Occulta mala possent fieri, publica non possent, prohibentibus Christianis; quia unusquisque teneret seruum suum, unusquisque teneret filium suum: adolescentem domaret  seueritas patris, seueritas patrui, seueritas magistri, seueritas boni uicini, seueritas correctionis maioris ipsius. Hec si sic agerentur, non multum nos mala contristarent.



CAPUT XXII.

20. Ira Dei ex populi peccatis. Fratres mei, iram Dei timeo. Deus non timet turbas. Quam cito dicitur, Quod populus fecit, fecerit: quis est qui uindicet populum? Itane, quis est? nec Deus? Timuit enim Deus uniuersum mundum, quando fecit diluuium? Timuit tot ciuitates Sodome et Gomorrhe, quando celesti deleuit igne? Nolo iam dicere de presentibus malis, quanta et ubi facta sunt, et que secuta sunt; nolo commemorare, ne uidear insultare. Numquid in ira sua seiunxit Deus eos qui faciebant, ab eis qui non faciebant? Sed iunxit eos qui faciebant, cum eis qui non prohibebant.



CAPUT XXIII.

21. Populus ne sibi sumat quod ad potestates pertinet, neue inordinate seuiat in malos. Explicemus ergo aliquando sermonem, fratres mei. Hortamur uos, obsecramus uos per Dominum et eius mansuetudinem, ut mansuete uiuatis, pacifice uiuatis; potestates facere quod ad illas pertinet, unde Deo et maioribus suis redditure sunt rationem, pacifice permittatis: quotiescumque petendum est, honorifice et pacifice petatis. Cum his qui mala faciunt, et infeliciter atque inordinate seuiunt, non uos misceatis; non talibus factis uel spectandis interesse cupiatis. Sed quantum potestis, quisque in domo sua et in uicinia sua, cum eo cum quo habet alicuius necessitudinis et caritatis uinculum, moneatis, suadeatis, doceatis, corripiatis; comminationibus etiam quibuslibet a tantis malis cerceatis: ut aliquando Deus misereatur, et finem det humanis malis, et non secundum peccata nostra faciat nobis, neque secundum iniquitates nostras retribuat nobis, sed quantum distat ortus ab occidente, longe faciat a nobis peccata nostra ; et propter honorem nominis sui liberet nos, et propitius sit peccatis nostris, ne forte dicant gentes, Ubi est Deus eorum ?



SERMO CCCIII [* 1Kb]  . In Natali martyris Laurentii, II.

1. Laurentius archidiaconus opes Ecclesie proferre iussus. Beati Laurentii illustre martyrium est, sed Rome, non hic: tantam enim uideo uestram paucitatem. Quam non potest abscondi Roma, tam non potest abscondi Laurentii corona. Sed quare adhuc istam ciuitatem lateret, scire non possum. Ergo pauci audite pauca: quia et nos in hac lassitudine corporis et estibus non possumus multa. Diaconus erat, secutus Apostolos: tempore post Apostolos fuit. Cum ergo persecutio, quam modo ex Euangelio audistis predictam fuisse Christianis, Rome, sicut in ceteris locis, uehementer arderet, et tanquam ab archidiacono postulate  essent res Ecclesie; ille respondisse fertur, Mittantur mecum uehicula, in quibus apportem opes Ecclesie. Aperuit fauces auaritia: sed sciebat quid faceret sapientia. Continuo iussum est: quot uehicula poposcit, tot ierunt. Poposcit autem multa: et quanto plura erant uehicula, tanto erat maior spes prede corde concepte. Impleuit uehicula pauperibus, et reuersus est cum eis: et dictum est ei, Quid est hoc? Respondit, He sunt diuitie Ecclesie. Illusus persecutor flammas poposcit; sed non erat ille frigidus, ut flammas timeret: ardebat pene [1 1Kb] furore, sed plus anima caritate. Quid pluribus? Craticula admota est, et tostus est. Et cum ex uno latere arsisset, dicitur tanta tranquillitate illa tormenta tolerasse, ut impleretur in eo quod modo in Euangelio audiuimus, In patientia uestra possidebitis animas uestras . Denique flamma ustus, sed patientia tranquillus: Iam, inquit, coctum est; quod superest, uersate me, et manducate. Tale duxit martyrium: ista gloria coronatus est. Beneficia eius Rome tam clara sunt, ut numerari omnino non possint. Iste est de quo dixit Christus: Qui perdiderit animam suam propter me, saluabit eam . Saluauit eam per fidem, saluauit per contemptum mundi, saluauit per martyrium. Quanta est gloria eius apud Deum, dum tanta est laus eius apud homines?

2. Martyrum merces Christum sequentibus parata. Sequamur uestigia eius fide, sequamur et contemptu mundi. Non solum martyribus premia promittuntur celestia, sed etiam integra fide et perfecta caritate Christum sequentibus. Nam inter martyres honoratus est, ipsa ueritate pollicente, ac dicente: Nemo est qui relinquat domum, aut agrum, aut parentes, aut fratres, aut uxorem, aut filios, et non recipiat septies tantum in isto tempore, in seculo autem futuro uitam eternam habebit . Quid est gloriosius homini, quam sua uendere, et Christum emere  , offerre Deo acceptissimum munus, incorruptam uirtutem mentis, incolumem laudem deuotionis; Christum comitari, cum uenire ceperit uindictam de inimicis recepturus; lateri eius assistere, cum sederit iudicaturus; coheredem Christi fieri, Angelis adequari, cum Patriarchis, cum Apostolis, cum Prophetis, celestis regni possessione letari? Has cogitationes que persecutio potest uincere, que possunt tormenta superare? Dura, fortis [2 1Kb] , et stabilis religiosis meditationibus fundata mens, et aduersus omnes zabuli terrores et minas mundi animus immobilis perstat, quem  futurorum fides certa et solida corroborat. Clauduntur oculi in persecutionibus; sed patet celum. Minatur Antichristus; sed tuetur Christus. Mors infertur; sed immortalitas sequitur. Occiso mundus eripitur; sed restituto paradisus exhibetur. uita temporalis exstinguitur; sed eterna reparatur. Quanta est dignitas et quanta securitas exire hinc letum, exire inter pressuras et angustias gloriosum; claudere in momento oculos, quibus homines uidebantur et mundus; aperire eos statim, ut Deus uideatur, etiam feliciter migrando! Quanta uelocitas! Terris repente retraheris, ut regnis celestibus reponaris [1 1Kb] . Hec oportet mente et cogitatione complecti, hec die ac nocte meditari. Si talem persecutio inuenerit Dei militem, uinci non poterit uirtus ad prelium prompta. uel si accersitio ante peruenerit; fidei, que erat ad martyrium preparata, sine damno temporis [2 1Kb] , merces Deo iudice redditur. In persecutione militia, in pace constantia coronatur.



SERMO CCCIu [* 1Kb]  In solemnitate Laurentii martyris, III  .



CAPUT PRIMUM.

1. Diaconi officium, ministrare sanguinem Christi. Cene Dominice mysterium, ut cuius sanguinem sumimus, pro ipso animam ponamus. Beati Laurentii triumphalem diem, quo calcauit mundum frementem, spreuit blandientem, et in utroque uicit diabolum persequentem, hodiernum nobis Ecclesia Romana commendat. Quam gloriosa enim, et quanta uirtutum multitudine, quasi florum uarietate, distincta Laurentii martyris sit corona, uniuersa testis est Roma. In ipsa enim Ecclesia, sicut soletis audire, diaconi gerebat officium. Ibi sacrum Christi sanguinem ministrauit: ibi pro Christi nomine suum sanguinem fudit. Ad mensam potentis prudenter accesserat. Ad illam mensam, de qua nobis modo Salomonis prouerbia loquebantur, ubi scriptum est: Si sederis cenare ad mensam potentis, cognoscens intellige que apponuntur tibi; et sic extende manum tuam, sciens quoniam similia te oportet preparare . Huius cene mysterium beatus apostolus Ioannes euidenter exposuit, dicens: Sicut Christus pro nobis animam suam posuit, sic et nos debemus animas pro fratribus ponere . Intellexit hoc, fratres, sanctus Laurentius; intellexit, ac fecit: et prorsus qualia sumpsit in illa mensa, talia preparauit. Amauit Christum in uita sua, imitatus est eum in morte sua.



CAPUT II.

2. Christum sequi omnes debemus. Et nos ergo, fratres, si ueraciter amamus, imitemur. Non enim meliorem reddere poterimus dilectionis  fructum, quam imitationis exemplum; Christus enim pro nobis passus est, relinquens nobis exemplum, ut sequamur uestigia eius . In hac sententia uidisse uidetur apostolus Petrus, quod pro his tantum passus est Christus, qui sequuntur uestigia eius, neque prosit quidquam Christi passio, nisi illis qui sequuntur uestigia eius. Secuti sunt eum martyres sancti, usque ad effusionem cruoris, usque ad similitudinem passionis: secuti sunt martyres, sed non soli. Non enim postquam illi transierunt, pons incisus est; aut postquam ipsi biberunt, fons ipse siccatus est. Que est enim spes fidelium bonorum, qui uel sub federe coniugali iugum matrimonii caste et concorditer ducunt, uel sub continentia uiduali domant carnis illecebras, uel etiam sanctitatis apicem celsius erigentes et in noua uirginitate florentes sequuntur agnum quocumque ierit? Que istis, inquam, que nobis omnibus spes est, si non sequuntur Christum, nisi qui pro ipso sanguinem fundunt? Perditura est ergo filios suos, quos tanto fecundius, quanto securius tempore pacis enixa est mater Ecclesia? Quos ne perdat, oranda est persecutio, oranda tentatio? Absit, fratres. Quomodo enim potest orare persecutionem, qui quotidie clamat, Ne nos inferas in tentationem ?



CAPUT III.

Habet, habet, fratres, habet hortus ille dominicus, non solum rosas martyrum, sed et lilia uirginum, et coniugatorum hederas, uiolasque uiduarum. Prorsus, dilectissimi, nullum genus hominum de sua uocatione desperet: pro omnibus passus est Christus. ueraciter de illo scriptum est, Qui uult omnes homines saluos fieri, et in agnitionem ueritatis uenire .

3. In quibus licet Christum sequi, preter martyrium. Humilitas ipsius sectanda. uindicta exemplo Christi, non expetenda. Presentia contemnenda. Intelligamus ergo preter effusionem cruoris, preter periculum passionis, quomodo Christum debeat sequi Christianus. Apostolus dicit, loquens de Domino Christo: Qui cum in forma Dei esset, non rapinam arbitratus est esse equalis Deo. Quanta maiestas! Sed semetipsum exinaniuit, formam serui accipiens, in similitudinem hominum factus, et habitu inuentus ut homo. Quanta humilitas! Humiliauit se Christus: habes, christiane, quod teneas. Christus factus est obediens: quid superbis? Quousque factus est obediens Christus? Usque ad incarnationem uerbi, usque ad participationem mortalitatis humane, usque ad trinam diaboli tentationem, usque ad irrisionem populi Iudeorum, usque ad sputa et uincula, usque ad alapas et flagella; si parum est, usque ad mortem; et si adhuc aliquid etiam de genere mortis addendum, mortem autem crucis . Habemus tale humilitatis exemplum, superbie medicamentum.



CAPUT Iu.

Quid ergo intumescis, o homo? O pellis morticina, quid tenderis? O sanies fetida, quid inflaris? Anhelas, doles, estuas, quia nescio quis tibi fecit iniuriam. Unde tu flagitas ultionem, sitis arenti fauce uindictam; nec prius ab intentione  desistis, donec de illo qui te leserit, uindiceris? Si Christianus es, exspecta regem tuum: prius se uindicet Christus. Nondum enim uindicatus est, qui pro te tanta perpessus est. Et utique illa maiestas posset uel nichil perpeti, uel continuo uindicari. Sed cum esset in illo tanta potentia, ideo fuit etiam tanta patientia: quia pro nobis est passus, relinquens nobis exemplum, ut sequamur uestigia eius. uidetis certe, dilectissimi, quia preter effusionem cruoris, preter uincula et carceres, preter flagella et ungulas, sunt multa in quibus sequi possumus Christum. Deinde hac humilitate decursa, et morte prostrata, ascendit Christus in celum: sequamur eum. Audiamus Apostolum dicentem, Si consurrexistis cum Christo, que sursum sunt, sapite, ubi Christus est in dextera Dei sedens; que sursum sunt querite, non que super terram . Quidquid delectabile de temporalibus rebus mundus ingesserit, respuatur: quidquid infremuerit asperum atque terribile, contemnatur. Et qui sic agit, non dubitet Christi se coherere uestigiis, ut merito dicere audeat cum apostolo Paulo, Conuersatio nostra in celis est .



CAPUT u.

4. uera et inuicta uirtus caritas. Sed tunc potest in istis esse uirtus inuicta, si non sit caritas ficta. Ille ergo dat nobis ueram uirtutem, qui diffundit in nostris cordibus caritatem . Quando autem beatus Laurentius appositos extrinsecus ignes non timeret, nisi intus flamma caritatis arderet? Ideo, fratres mei, gloriosus Martyr atroces incendiorum flammas non pertimescebat in corpore, quia ardentissimo celestium gaudiorum desiderio flagrabat in mente. In comparatione feruoris, quo pectus eius ardebat, exterior persecutorum flamma frigebat. Quando enim ferret tantorum aculeos dolorum, nisi eternorum diligeret gaudia premiorum? Postremo quando contemneret istam uitam, nisi amando meliorem uitam? Et quis nocere uobis potest, ait apostolus Petrus; quis, inquit, nocere uobis potest, si boni amatores fueritis ? Faciat in te licet persecutor malum: tu ne deficias amando bonum. Si enim uere quod bonum est, toto corde dilexeris, omne malum patienter et equanimiter sustinebis. Quid enim beato Laurentio illa, que a persecutoribus illata sunt, tormenta nocuerunt; nisi quod eum clariorem ipsis suppliciis reddiderunt, et hunc nobis festiuissimum diem de pretiosa eius morte fecerunt?



SERMO CCCu [* 1Kb]  . In solemnitate martyris Laurentii, Iu. Habitus ad Mensam S. Cypriani.

1. Granum morte multiplicatum. Agnoscit fides uestra granum, quod in terram cecidit, et mortuum multiplicatum est. Agnoscit, inquam, hoc granum fides uestra, quia ipsum habitat in mente uestra. Hoc enim quod de se ipso dixerit Christus, nullus ambigit Christianus. Sed plane illo mortuo grano et multiplicato,  multa grana sunt sparsa in terram: ex quibus est et beatus Laurentius, cuius seminationem hodie celebramus. De illis autem granis sparsis toto orbe terrarum, quanta pullulauerit seges uidemus, gaudemus, sumus: si tamen et nos per illius gratiam ad horreum pertinemus. Neque enim ad horreum pertinet quidquid in segete est. Eadem quippe pluuia utilis et nutritoria, et triticum pascit et paleam. Absit ut simul utrumque in horreo recondatur; quamuis simul utrumque in agro nutriatur, et simul utrumque in area trituretur. Nunc tempus eligendi est. Antequam ueniat uentilatio, fiat morum separatio: sicut in area, granum adhuc mundatione discernitur, nondum uentilabro ultimo separatur.

2. Anima hic non amanda. Christus propinquante morte turbatur, quia nos in se transfigurat. Audite me, grana sancta, que hic esse non dubito; nam si dubito, nec ipse granum ero: audite, inquam, me [1 1Kb] ; imo audite primum granum per me. Non ametis in hoc seculo animas uestras: nolite amare, si amatis; ut non amando seruetis: quia non amando plus amatis. Qui amat in hoc seculo animam suam, perdet eam . Granum loquitur, granum quod in terram cecidit, et mortificatum est ut multiplicaretur, loquitur: audiatur, quia non mentitur. Quod admonuit, ipse fecit: instruxit precepto, precessit exemplo. Non amauit Christus in hoc seculo animam suam; ideo uenit, ut hic perderet eam, pro nobis poneret eam, et cum uellet resumeret eam. Sed quia ipse sic erat homo, ut et Deus esset: Christus enim est uerbum, anima, et caro, Deus uerus et uerus homo; sed homo sine peccato, qui auferret mundi peccatum: maioris erat utique potestatis, ut posset ueraciter dicere, Potestatem habeo ponendi animam meam, et potestatem habeo iterum sumendi eam: nemo tollit eam a me; sed ipse pono eam a me, et iterum sumo eam . Cum esset ergo tante potestatis, quare dixit, Nunc anima mea turbata est ? Homo Deus tante potestatis quare turbatur, nisi quia in illo imago est nostre infirmitatis? Potestatem habeo ponendi animam meam, et potestatem habeo iterum sumendi eam. Quando hoc audis a Christo, ipse est in se; quando hoc, inquam, audis a Christo, ipse est in se: quando anima eius morte propinquante, turbatur, ipse est in te. Etenim corpus eius Ecclesia non esset, nisi et in nobis ipse esset.

3. Christus potestate mortuus est, potestate resurrexit. Attende ergo Christum: Potestatem habeo ponendi animam meam, et potestatem habeo iterum sumendi eam: nemo tollit eam a me. Ego dormiui: hoc enim dicit in Psalmo, Ego dormiui. Tanquam diceret: Quid fremunt? quid exsultant? quid uentilantur letitia Iudei, quasi ipsi aliquid fecerint? Ego dormiui. Ego, inquit, ego qui potestatem habeo ponendi animam meam, ponendo eam dormiui, et somnum cepi. Et quoniam potestatem habebat iterum sumendi eam,  adiunxit, Et exsurrexi. Sed dans gloriam Patri: Quoniam Dominus, inquit, suscepit me . Hec uerba ubi ait, Quoniam Dominus suscepit me, non sic occurrant mentibus uestris, quasi corpus suum non suscitauerit ipse Christus. Suscitauit eum Pater, suscitauit et ipse se ipsum. Unde docebimus quia suscitauit et se ipsum? Recole quid dixit Iudeis: Soluite templum hoc, et in triduo suscitabo illud . Sic ergo Christum intellige potestate natum ex uirgine, non conditione, sed potestate: potestate mortuum, potestate sic mortuum. Ad bonum suum utebatur nescientibus malis, et frementem populum insanum in usum sue uirtutis ad nostram beatitudinem transferebat, et in his a quibus moriebatur, suos uicturos secum uidebat: et uidens eos in insano populo adhuc insanos, Pater, inquit, ignosce illis, quia nesciunt quid faciunt . Ego, inquit, ego medicus tango uenam, de ligno egrotos inspicio; pendeo, et tango; morior, et uiuifico; sanguinem fundo, et inde inimicis meis medicamentum salutis conficio. Seuiunt et fundunt: credent et bibent.

4. Morte imminente turbatur, ne nos desperemus. Ipse ergo Christus Dominus et saluator noster, caput Ecclesie, natus ex Patre sine matre; ipse, inquam, Dominus et saluator noster iehsu Christus, quantum ad ipsum pertinet, potestate posuit animam suam, potestate resumpsit eam. Ad hanc potestatem non pertinet proprie, Anima mea turbata est. Nos in se transfigurauit; nos uidit, nos inspexit, nos fatigatos suscepit et fouit; ne forte quando ueniret alicui membro eius ultimus dies, quo ista esset uita finienda, turbaretur per infirmitatem, et desperaret salutem, et diceret se ad Christum non pertinere, quoniam non sic preparatus esset ad mortem, ut nulla in illo perturbatio exoriretur, nulla tristitia mentem deuotissimam nubilaret. Quoniam ergo periclitarentur membra eius desperatione, quando propinquante morte aliquis turbaretur, nolens finire miseram uitam, piger inchoare nunquam finiendam: ne ergo desperatione frangerentur, ipsos infirmos suos intendit, ipsa membra sua ultima non ualde fortia collegit in sinum suum, ipsa non ualde fortia tanquam gallina texit pullos suos; et tanquam alloquitur eos, Nunc anima mea turbata est. Agnoscite uos in me, ut quando forte turbati fueritis, non desperetis, sed ad caput uestrum reuocetis aspectum, et dicatis uobis, Quando Dominus dicebat, Anima mea turbata est, nos in illo eramus, nos significabamur. Turbamur, sed non perimus. Quare tristis es, anima mea? et quare conturbas me? Non uis finiri miseram uitam? Tanto est misericr, quanto et misera amata est, et non uis finiri: minus esset misera, si non amaretur. Qualis est beata uita, quando sic amatur misera uita, tantum quia uocatur uita? Quare ergo tristis es, anima mea? et quare conturbas me? Habes quid agas. Defecisti in te? Spera in Domino . Turbaris in te? Spera in Domino, qui te elegit ante mundi constitutionem, qui te predestinauit, qui te uocauit, qui te impium iustificauit, qui tibi glorificationem sempiternam  promisit, qui pro te mortem non debitam sustulit, qui pro te sanguinem fudit, qui te in se transfigurauit, quando dixit, Anima mea turbata est. Ad illum pertines, et times? Et aliquid tibi nociturus est mundus, pro quo mortuus est, per quem factus est mundus? Ad illum pertines, et times? Si Deus pro nobis, quis contra nos? Qui proprio Filio non pepercit, sed pro nobis omnibus tradidit illum; quomodo non et cum illo omnia nobis donauit ? Resiste perturbationibus, ne consentias amori seculi. Titillat, blanditur, insidiatur: non ei credatur, Christus teneatur.



SERMO CCCuI [* 1Kb]  . In Natali martyrum Masse Candide  .



CAPUT PRIMUM.

1. Martyrum gloria insipientibus abscondita. Malitia pro pena. Sicut audiuimus, et cantando respondimus: Pretiosa est mors sanctorum Domini, sed in conspectu eius , non in conspectu insipientium. uisi sunt enim oculis insipientium mori, et estimata est malitia exitus illorum. Malitia in latino sermone non eam significationem habere solet, quam habet in ea lingua qua Scriptura locuta est. Malitia enim in latina lingua dici solet, qua mali sunt homines: illa autem lingua malitia dicitur etiam malum, quod patiuntur homines. Malitia ergo isto loco pena intelligitur. Hoc itaque dixit: uisi sunt oculis insipientium mori, et estimata est pena exitus illorum: illi autem sunt in pace. Et si coram hominibus tormenta passi sunt, hec est malitia: spes eorum, inquit, immortalitate plena est; et in paucis uexati, in multis bene disponentur . Non enim condigne sunt passiones huius temporis ad futuram gloriam, que reuelabitur in nobis . Sed donec reueletur abscondita est. Et quoniam abscondita est, ideo uisi sunt oculis insipientium mori. Sed numquid quia abscondita est, etiam Deo abscondita est, apud quem pretiosa est? Ideo pretiosa est in conspectu Domini mors sanctorum eius. Huic igitur abscondito sacramento oculos fidei debemus, ut quod non uidemus, credamus, et mala iniuste perpessi fortiter toleremus.



CAPUT II.

2. Pena non nocet, si bona est causa. Massa Candida. Sit nobis electa causa, ne nobis noceat pena. Nam mala causa nullum habet premium, sed iustum tormentum. Non est igitur in hominis potestate quo exitu hanc uitam finiat: sed est in hominis potestate quomodo uiuat, ut uitam securus finiat. Neque hoc in potestate esset, nisi dedisset Dominus potestatem filios Dei fieri. Sed quibus? Credentibus in nomine eius . Hec est prima Martyrum  causa, hec est Candida Martyrum Massa. Si causa candida, et Massa candida. Massa enim dicta est, de numeri multitudine  ; Candida, de cause fulgore. Tam multi comites non timuerunt latrones. Sed etiamsi singuli ambularent, muniti essent aduersus latrocinium; quia ipsa uia fuerat munimentum. Iuxta semitam, inquit, scandala posuerunt mihi . Ideo qui non declinat a uia, non cadit in scandalum. Habemus autem et summam et fidelem pollicitationem Domini nostri Iesu Christi dicentis, Ego sum uia, et ueritas, et uita .

3. Beatam uitam omnes, in diuerso licet uite genere, pariter uolunt. Omnis autem homo, qualiscumque sit, beatus uult esse. Hoc nemo est qui non uelit, atque ita uelit, ut pre ceteris uelit; imo quicumque uult cetera, propter hoc unum uelit.



CAPUT III.

Diuersis cupiditatibus homines rapiuntur, et alius cupit hoc, alius illud: diuersa genera sunt uiuendi, in genere humano; et in multitudine generum uiuendi alius aliud elegit et capessit: nemo est tamen quocumque genere uite electo, qui non beatam uitam cupiat. Beata ergo uita, omnium est communis possessio: sed qua ueniatur ad eam, qua tendatur, quo itinere tento perueniatur, inde controuersia est. Ac per hoc si queramus beatam uitam in terris, nescio utrum inuenire possimus: non quia malum est quod querimus, sed quia non in loco suo querimus. Alius dicit: Beati qui militant. Negat alius, et dicit: Beati, sed qui agrum colunt. Et hoc negat alius, et dicit: Beati qui in foro populari claritate uersantur, causasque defendunt, uitam mortemque hominum lingua moderantur. Et hoc alius negat, et dicit: Beati, sed qui iudicant, qui potestatem habent audiendi et discernendi. Negat hoc alius, et dicit: Beati qui nauigant, multas regiones discunt, multa colligunt lucra. uidetis, karissimi, in omni ista multitudine generum uiuendi non placere unum omnibus: et tamen beata uita placet omnibus. Quid est hoc, ut cum omnibus non placeat quecumque uita, omnibus placeat beata uita?



CAPUT Iu.

4. Beata uita quid sit. Omnes uiuere uolunt, et sani esse. Ergo definiamus, si possumus, beatam uitam, de qua omnes respondeant, Hoc uolo. Quia ergo nemo est, qui interrogatus utrum beatam uitam uelit, dicat, Nolo, querimus autem que sit ipsa uita beata; tale aliquid definire debemus, cui sensus omnis consentiat, et quod nullus dicat, Nolo. Quid ergo, fratres mei, quid est beata uita, quam uolunt omnes, et non habent omnes? Queramus ergo. Si cui dicatur, uis uiuere? numquid sic audit, quomodo si diceretur, uis militare? In illa enim interrogatione, quod est, uis militare? aliqui mihi dicerent, uolo: et forte plures, Nolo. Si autem dicam, uis uiuere? puto nemo est qui dicat, Nolo. Omnes enim natura habent insitum, uiuere uelle, mori nolle. Item si dicam.  uis sanus esse? puto nemo est qui dicat, Nolo: nemo enim uult dolere. Sanitas etiam in diuite pretiosa, certe in paupere est sola. Sed quid prodest opulentia diuiti, si sanitas non sit ibi, que patrimonium est pauperi? ualde uellet diues lectum argenteum cum pauperis mutare cilicio, si posset egritudo migrare cum lecto. Ecce ad duo ista consensit mihi omnium sensus, uitam et sanitatem. Numquid omnium sensus consensit ad militiam? numquid omnium ad agriculturam? numquid omnium ad nauigationem? Omnium ad uitam et sanitatem.



CAPUT u.

Cum ergo est homo uiuus et sanus, nichilne plus querit? Si sapiat, forte nichil plus debet querere. Ubi enim est perfecta uita et perfecta sanitas, si queritur amplius, quid erit nisi uitiosa cupiditas?

5. uita in doloribus non proprie uita. uita non censenda, nisi que beata. Habebunt uitam in cruciationibus impii. ueniet enim hora, sicut Euangelium loquitur, quando omnes qui sunt in monumentis, audient uocem eius: et procedent qui bene egerunt, in resurrectionem uite; qui uero male egerunt, in resurrectionem iudicii . Ergo illi ad premium, illi ad tormentum; et utrique uiuunt, nec aliquis eorum mori potest. Illi qui uiuunt in premio, amplectuntur dulcissimam uitam: qui autem uiuunt in tormento, cupiunt, si fieri possit, finire talem uitam; et nemo eis dat interitum, ut nemo auferat cruciatum. Sed uide Scripturam loquentem et discernentem: non est dignata talem uitam uocare uitam. In cruciatibus, in tormentis, in ignibus sempiternis noluit appellare uitam: ut ipsum nomen uite laudis sit, non meroris; ut ubicumque audis uitam, tormenta non cogites. Nam in tormentis esse semper, eterna mors est, non aliqua uita. Ipsam uocant Scripture mortem secundam , post hanc primam, quam omnes humane conditioni debemus. Et mors secunda, et mors uocatur, et nemo ibi moritur. Satius et melius dixerim, nemo ibi uiuit. In doloribus enim uiuere, non est uiuere. Et unde probamus sic locutam Scripturam? Ecce unde; ex hoc testimonio, quod modo commemoraui: Audient enim uocem eius, inquit, et procedent qui bene egerunt, in resurrectionem uite. Non dixit, Beate uite; sed, in resurrectionem uite.



CAPUT uI.

Solum uite nomen trahit beatitudinem. Nisi enim consequentem haberet beatitudinem nomen uite, non diceretur Deo, Quoniam apud te est fons uite . Non enim et ibi dictum est, Quoniam apud te est fons beate uite. Non addidit, beate; tantummodo dixit, uite, ut tu intelligas beate. Quare? Quia si misere, iam nec uite.

6. Idem ostenditur ex alio Scripture loco. uita beata non est, nisi eterna sit. Ecce aliud testimonium. Iam duo diximus. Dictum est enim, Qui bene egerunt, in resurrectionem uite: item dictum est, Apud te est fons uite. Nusquam additum est, beate: sed sola intelligitur uita que beata; que autem non beata, nec uita. Accipe aliud rursus ex Euangelio. Diues ille qui nolebat dimittere quod habebat, et de rerum suarum  amissione indignabatur, quas moriendo dimittere cogebatur: credo in illa rerum magnarum, sed tamen terrenarum profluentissima copia cum gauderet, interpellabatur timore mortis, et quasi dicebat ei cor suum, Ecce gaudes in bonis, et nescis quando ueniat una febris. Colligis, acquiris, comparas, et seruas, et gaudes: anima tua repetitur a te; hec que parasti, cuius erunt ? Hac cogitatione, quantum intelligitur, cum uelut quibusdam timoris stimulis sepe compungeretur, accessit ad Dominum, et ait illi: Magister bone, quid faciam, ut uitam eternam consequar ? Timebat mori, et cogebatur mori. Non erat qua iret, ne periret. Constipatus necessitate moriendi, et cupiditate uiuendi, accessit ad Dominum et ait: Magister bone, quid faciam, ut uitam eternam consequar?



CAPUT uII.

Audiuit inter cetera, ut potius dicamus quod ad rem presentem pertinet: Si uis uenire ad uitam, serua mandata . Hoc est quod me dixeram probaturum. Nec ille qui interrogauit, dixit, Quid faciam, ut uitam consequar beatam; sed tantummodo uitam dixit eternam. Nolendo mori, quesiuit uitam que non habet finem. Et numquid non, sicut dixi, etiam in tormentis impiorum uita non habet finem? Sed hanc ille non uocabat uitam. Que esset in doloribus et cruciatibus, uitam non esse sciebat: mortem potius appellandam esse nouerat. Ideo uitam eternam querebat: ut ubi uita auditur, de beatitudine non dubitetur. Et Dominus ad illum non dixit, Si uis uenire ad uitam beatam, serua mandata: sed etiam ipse solam uitam nominauit, et ait, Si uis uenire ad uitam, serua mandata. Ergo illa uita in tormentis non est uita; et illa uita sola est, que beata: nec beata esse potest, nisi fuerit eterna. Propterea diues ille sciens se interpellari quotidie timore mortis, uitam eternam querebat. Nam uitam beatam, sicut ei uidebatur, iam habebat. Erat enim diues et sanus, et credo quia dicebat sibi: Nihil uolo amplius, si possit esse perpetuum. Habebat enim quasi amabiles uoluptates, quia satiabat stultas cupiditates. Proinde Dominus uno eum nomine uite, si ille intellexit, correxit. Non ait, Si uis uenire ad uitam eternam, quam ille querebat, quasi iam habens beatam: nec ait, Si uis uenire ad uitam beatam; sciens quia si misera est, nec uita dicenda est: sed ait, Si uis uenire ad uitam; ibi est eterna, ibi beata; Si uis uenire ad uitam, serua mandata. Ergo uita, que eterna et beata: quia si non eterna, nec beata; si autem eterna in penis, nec uita.



CAPUT uIII.

7. uita uera est, que eterna et beata. Ad beatam uitam, necessaria certitudo eternitatis. Quid est, fratres? Cum quererem utrum uelletis uiuere, omnes respondebatis uelle uos; utrum uelletis sani esse, omnes respondebatis uelle uos. Sed sanitas et uita si timetur ne finiatur, iam non est uita. Non est enim semper uiuere, sed semper timere. Si semper timere, semper cruciari. Si cruciatus sempiternus, ubi uita eterna? Tenemus certe non esse beatam, nisi uitam eternam; imo non esse beatam, nisi uitam:  quia si non eterna, et si non cum satietate perpetua, procul dubio nec beata, nec uita. Inuenimus, omnes consentiunt. Inuenimus plane in cogitatione, nondum in possessione. Hec est possessio quam omnes querunt: nemo est qui non querat. Malus sit, bonus sit, ipsam querit: sed bonus fidenter, malus impudenter. Quid queris bonum, male? Nonne tibi respondet ipsa postulatio tua, quam sis improbus, cum queris bonum malus? Nonne rem queris alienam? Si ergo summum bonum queris, hoc est, uitam; bonus esto, ut ad bonum peruenias. Si uis uenire ad uitam, serua mandata. Cum autem peruenerimus ad uitam, quid addam eternam? quid addam beatam? semel uitam, quia ipsa est uita, que et eterna et beata: cum peruenerimus ad uitam, certum nobis erit in ea nos semper futuros. Nam si erimus ibi, et utrum ibi semper futuri simus, incerti erimus; etiam ibi erit timor. Et si erit timor, cruciatus erit, non carnis, sed, quod peius est, cordis. Ubi autem cruciatus, que beatitudo? Erit ergo nobis certum quia in illa uita semper erimus, et eam finire non poterimus: quia in illius regno erimus, de quo dictum est, Et regni eius non erit finis .



CAPUT IX.

Et gloriam sanctorum Dei, quorum mors est pretiosa in conspectu eius, cum Sapientia demonstraret, ait, sicut in fine lectionis audisti, Et regnabit eorum Dominus in perpetuum . Erimus ergo in regno magno et sempiterno; et ideo magno et sempiterno, quia iusto.

8. A felicitate regni Dei procul suspiciones false, que hic sunt origo malorum. Nemo fallit ibi, nemo fallitur: non est illic ut male suspiceris de fratre tuo. Pleraque enim mala generis humani non aliunde oriuntur, nisi de suspicionibus falsis. Credis de homine quod oderit te, qui forte amat te; et per prauam suspicionem fis inimicissimus amicissimo. Quid faciat, cui non credis, et cor suum tibi demonstrare non ualet? Loquitur tibi dicens, Amo te. Sed quia posset tibi hoc dicere et mentiens , non credendo adhuc odisti. Ideo securum te facere uoluit ab eo peccato, qui tibi dixit, Diligite inimicos uestros . Christiane, dilige et inimicos tuos, ne incautus oderis et amicos. Corda ergo nostra in hac uita uidere non possumus, donec ueniat Dominus, et illuminet abscondita tenebrarum, et manifestabit cogitationes cordis; et tunc laus erit unicuique a Deo .



CAPUT X.

9. uite, ut sit beata, adesse debet ueritas et amicorum cognitio sine metu deceptionis. Ergo si quis nobis modo diceret, cui procul dubio crederemus, si Propheta diceret, si Deus quomodo uellet, et per quem uellet, diceret: uiuite securi, omnia uobis abundabunt, nemo uestrum morietur, nemo egrotabit, nemo dolebit; abstuli mortem de genere humano, nolo quisquam moriatur, si diceret; quasi securi facti exsultaremus, et nichil amplius requireremus. Sic nobis uidetur omnino. Si hoc audiremus, continuo uellemus et hoc nobis addi, ut corda inuicem uideremus, nec inuideremus; ut non humana  suspicione, sed diuina ueritate uideremus: ne essem sollicitus de amico meo, de uicino meo, ne me odisset, ne mihi malum uellet, et ipsa sollicitudine prius malum facerem, quam paterer. Quereremus hoc sine dubio, quereremus certam uitam, et inuicem cognitionem cordium nostrorum. Iam enim intelligitis quam dicam uitam; ne sepius commendando obtundam potius quam instruam. Ergo uite uellemus addi ueritatem, ut corda nostra inuicem nosceremus, ne nostris suspicionibus falleremur: ut de ipsa uita perpetua, quod ab ea non caderemus certi essemus. Adde uite ueritatem, et inuenis uitam beatam. Nemo enim uult falli, quomodo non uult mori. Da mihi hominem qui falli uelit. Qui fallere uelint, quam multi inueniuntur: qui falli uelit, nemo. Compone tecum. Non uis falli, noli fallere: quod pati non uis, noli facere. uis uenire ad uitam ubi non fallaris, age modo uitam ubi non fallas. uis uenire ad uitam, ubi non fallaris? quis nolit? Delectat merces; non dedigneris opus, cuius merces est. Age modo uitam, ubi non fallas; et uenies ad uitam, ubi non fallaris. ueraci merces reddetur ueritas, et temporaliter bene uiuenti merces reddetur eternitas.

10. uia ad uitam et ueritatem Christus. uiam duram post Christum tenuerunt martyres, et nobis linierunt. Ergo omnes hoc uolumus, fratres, uitam et ueritatem. Sed qua uenimus, qua imus? Nam quo ueniamus, etsi nondum possessione tenemus, iam tamen cogitatione et ratione credimus et uidemus: ad uitam tendimus et ueritatem. Ipse Christus est. Qua ire queris? Ego sum, inquit, uia. Quo ire queris? Et ueritas et uita .



CAPUT XI.

Ecce quod martyres amauerunt, ideo presentia et transitoria contempserunt. Nolite mirari fortitudinem, amor uicit dolorem. Masse ergo Candide solemnitatem candida conscientia celebremus; et uestigia martyrum sectantes caputque martyrum et nostrum intuentes, si ad tam magnum bonum uenire concupiscimus, iter durum non timeamus. Qui promisit uerax est, qui promisit fidelis est, qui promisit fallere non potest. Dicamus ergo ei candida conscientia, Propter uerba labiorum tuorum ego custodiui uias duras . Quid times uias duras passionum et tribulationum? Transiit ipse. Respondes forte: Sed ipse. Transierunt Apostoli. Adhuc respondes: Sed Apostoli. Accipio. Responde: transierunt postea et multi uiri. Erubesce: transierunt et femine. Senex uenisti ad passionem? noli timere mortem, uel quia uicinus es morti. Iuuenis es? transierunt et iuuenes, qui adhuc uitam sibi sperabant: transierunt et pueri, transierunt et puelle. Quomodo adhuc uia aspera est, quam multi ambulando linierunt? Hec ergo est solemnis et assidua commonitio nostra ad uos, fratres, ut solemnitates martyrum, non uana solemnitate celebremus; sed quos in suis solemnitatibus amamus, etiam fide simili imitari non formidemus.



SERMO CCCuII [* 1Kb]  . In Decollatione beati Ioannis Baptiste, I  .



CAPUT PRIMUM.

1. Ioannis Baptiste cedes qua occasione facta. Cum sanctum Euangelium legeretur, crudele spectaculum ante oculos nostros constitutum est, caput sancti Ioannis in disco, feralis missus crudelitatis, propter odium ueritatis. Puella saltat, et seuit mater: et inter delicias et lasciuias conuiuantium temere iuratur, et impie quod iuratur, impletur. Factum est Ioanni quod ipse predixerat. De Domino enim Iesu Christo dixerat, Illum oportet crescere, me autem minui . Iste minutus est in capite, ille creuit in cruce. Odium peperit ueritas. Non potuit equo animo tolerari, quod homo Dei sanctus monebat: qui utique salutem eorum querebat, quos sic monebat. Responderunt illi mala pro bonis. Quid enim ille diceret, nisi quo plenus erat? Et quid illi responderent, nisi quo pleni erant? Ille triticum seminauit, sed spinas inuenit. Dicebat regi, Non licet tibi habere uxorem fratris tui . uincebat enim regem libido: tenebat apud se prohibitam uxorem fratris sui. Sed eum tamen sic libebat, ut non seuiret. Honorabat eum a quo uerum audiebat. Sed mulier detestabilis odium concipiebat, quod aliquando dato tempore pareret. Quando parturiebat, peperit filiam, filiam saltantem. Et rex ille qui sanctum uirum habebat Ioannem, qui eum propter Dominum timebat, etsi ei non obediebat, posteaquam ab illo petitum est caput Ioannis in disco, contristatus est. Sed propter iurationem et propter conrecumbentes, misit spiculatorem, et impleuit quod iurauit.



CAPUT II.

2. Iuratio omnis prohibita propter periculum false iurationis. Admonet nos locus iste, karissimi, ut propter uitam et mores uestros aliquid uobis de iuramento tractemus. Falsa iuratio non est leue peccatum: imo tam magnum peccatum est, falsum iurare, ut propter reatum false iurationis Dominus prohibuerit omnem iurationem. Ait enim: Dictum est, Non periurabis, reddes autem Domino iusiurandum tuum: ego autem dico uobis, non iurare omnino, neque per celum, quia thronus Dei est; neque per terram, quia scabellum pedum eius est; neque aliud quodcumque iuramentum; neque per caput tuum iuraueris; quia non potes facere capillum album aut nigrum. Sit autem in ore uestro, Est, est; Non, non. Si quid amplius est, a malo est .

3. Iuratio a Deo adhibita. Inuenimus autem in Scripturis  sanctis Dominum iurasse, quando ei usque ad immolationem dilecti filii obediuit Abraham. Locutus est ei angelus de celo dicens: Per memetipsum iuro, dicit Dominus, quia obaudisti uocem meam, et non pepercisti filio tuo dilecto propter me, benedicens benedicam te, et implebo semen tuum, sicut stellas celi, et sicut arenam maris; et benedicentur in semine tuo omnes gentes . Quod uidetis totum orbem terrarum Christianos implere, exhibet uerax iuratio Dei. Itemque in Psalmis de Domino Iesu Christo prophetatum est, Iurauit Dominus, et non penitebit eum: Tu es sacerdos in eternum secundum ordinem Melchisedech . Qui nouerunt Scripturas, sciunt quid protulerit Melchisedech sacerdos Dei excelsi, quando benedixit Abraham . Non oportet ut hoc memoremus, propter catechumenos. Fideles tamen agnoscunt, quemadmodum ante prophetatum sit, quod modo uidemus impleri. Et unde hoc? Quia iurauit Dominus. Et iurauit Dominus, et non penitebit eum: non quomodo Herodem penituit quia iurauerat.



CAPUT III.

4. Nobis tamen merito prohibita. Cum ergo Dominus iurauerit, quare Dominus Christus suos iurare prohibuit? Dico quare. Non est peccatum, uerum iurare. Sed quia grande peccatum est falsum iurare, longe est a peccato falsum iurandi qui omnino non iurat: propinquat false iurationi, qui uel uerum iurat. Dominus ergo, qui prohibuit iurare, supra ripam te noluit ambulare, ne pes tuus in angusto labatur, et cadas. Sed Dominus iurauit, inquit. Securus iurat qui mentiri nescit. Non te moueat quia Dominus iurauit; quia forte non debet iurare nisi Deus. Tu enim quando iuras, quid facis? Testem Deum adhibes. Tu illum, ipse se ipsum. Sed tu homo, quia in multis falleris, plerumque adhibes testem ueritatem ad tuam falsitatem. Aliquando et nolens homo periurat, cum uerum putat esse quod iurat. Non est quidem tantum peccatum, quantum eius qui scit falsum esse, et tamen iurat. Quanto melior, et a peccato isto graui omnino longe fit, qui audit Dominum Christum, et non iurat?



CAPUT Iu.

5. Consuetudo iurandi ab Augustino uicta. Scio graue esse consuetudini uestre: sed et graue fuit consuetudini nostre. Timendo Deum abstulimus iurationem de ore nostro. Ecce uobiscum uiuimus: quis nos aliquando audiuit iurantes? Numquid non consueueram quotidie iurare? At ubi legi, et timui, luctatus sum contra consuetudinem meam, in ipsa luctatione inuocaui Dominum adiutorem. Prestitit mihi Dominus adiutorium non iurandi. Nihil mihi facilius est, quam non iurare. Hoc ideo admonui Charitatem uestram, ne dicatis, Quis potest? O si Deus timeatur! o si periuri expauescant! lingua frenatur, ueritas tenetur, iuratio tollitur  .



SERMO CCCuIII [* 1Kb]  . In eadem solemnitate, II.



CAPUT PRIMUM.

1. Herodes in angustiis aut periurii aut cruenti facinoris admittendi. Propter hunc locum, quem hodie audiuimus, cum Euangelium recitaretur, dico Charitati uestre: uidetis miserum istum Herodem, Ioannem sanctum uirum et Dei hominem dilexisse: sed quoniam temere iurauit ebrius letitia et delectatione saltantis, daturum se promisit quidquid illa puella, que saltando placuerat, poposcisset. At ubi poposcit rem crudelem et nefariam, contristatus est quidem; uidebat enim tantum scelus fieri: sed positus inter iurationem suam et puelle petitionem, ubi uidebat cruentum facinus, ibi rursus timebat reatum periurii; ne Deum offenderet periurando, Deum offendit seuiendo . Dicit mihi aliquis: Quid ergo debuit facere Herodes? Si dixero, Non debuit iurare: quis non uideat hoc eum non facere debuisse? Sed non consulor de homine, utrum iurare debeat; sed quid facere debeat qui iurauit. Ipsa est magna deliberatio. Temere iurauit: quis nesciat? Tamen lapsus est, iurauit [1 1Kb] . Ecce puella petiuit caput sancti Ioannis: quid facere debuit Herodes? Demus illi consilium. Si dixerimus, Parce Ioanni, ne facias scelus; periurium suademus. Si dixerimus, Noli periurare; ad scelus implendum prouocamus. Mala conditio.



CAPUT II.

Antequam ueniatis ergo ad istum bicipitem laqueum, tollite de ore uestro temerarias iurationes: antequam ueniatis ad istam consuetudinem malam, moneo fratres meos, moneo filios meos: quid opus est, ut ueniatis ad hunc articulum, ubi non possumus inuenire consilium?

2. Temeraria iuratio non implenda admisso homicidio. Periurium Dauidis magnum peccatum, licet minus quam homicidium. Tamen Scripturis diligentius perscrutatis, occurrit mihi unum exemplum, ubi uideo pium hominem et sanctum in temerariam iurationem cecidisse, et maluisse non facere quod iurauerat, quam iurationem suam fuso hominis sanguine implere. Commemoro ergo Charitatem uestram. Quando Saül sanctum Dauid persequebatur ingratus, ille cum suis ibat quocumque poterat, ne inueniretur a Saüle, et occideretur. Et quodam die ab homine diuite, qui uocabatur Nabal, et tondebat oues suas, petiuit sustentaculum uictus, sibi et eis qui cum illo erant. Immisericors dare noluit, et quod est grauius, contumeliose respondit. Iurauit sanctus Dauid, eum occisurum se esse. Erat enim armatus. Et quod facile fuerat, et iuste facere ira persuadente uidebatur, incautus fudit iurationem; et cepit ire, ut faceret quod iurauerat. Occurrit Abigail uxor Nabal, et tulit ei necessaria que poposcerat. Suppliciter eum rogauit, flexit, et a mariti  sanguine reuocauit . Iurauit temere, sed non impleuit iurationem maiore pietate.



CAPUT III.

Proinde, karissimi, iterum redeo ad monendos uos. Ecce sanctus Dauid, non quidem iratus sanguinem hominis fudit; sed eum falsum iurasse negare quis poterit? De duobus peccatis elegit minus: sed minus fuit illud in comparatione maioris. Nam per se ipsum appensum, magnum malum est falsa iuratio. Prius ergo laborare debetis, et confligere aduersus consuetudinem uestram malam, malam, malam, et ualde malam; et tollere iurationem de oribus uestris.

3. Iurans ab alio prouocatus non sic peccat, quomodo iste alius. Si quis autem prouocauerit te ad iurationem, ut forte sic sibi existimet satisfieri posse, si iuraueris de illa re quam putat te commisisse aut fecisse, et forsitan non fecisti; ne remaneat in illo mala suspicio, si iuraueris tu, non sic peccas quomodo ille qui te prouocauit: quia dixit Dominus iehsu, Sit in ore uestro, Est, est; Non, non. Si quid amplius est, a malo est . Loquebatur autem de iuratione, ubi nos intelligere uoluit ipsam iurationem a malo esse. Si ab alio prouocatus fueris, ab ipsius malo erit quod iuras, non a tuo. Et hoc est prope a malo communi generis humani, quoniam corda nostra uidere non possumus. Nam si corda nostra uideremus, cui iuraremus? Quando a nobis exigeretur iuratio, quando uideretur oculis proximi ipsa cogitatio?



CAPUT Iu.

4. Iurare compellens eum quem falsum iuraturum credit, peior est homicida. Scribite in cordibus uestris quod dico: Ille autem qui hominem prouocauit ad iurationem, et scit eum falsum esse iuraturum, uincit homicidam. Quia homicida corpus occisurus est, ille animam; imo duas animas, et eius quem iurare prouocauit, et suam. Scis uerum esse quod dicis, et falsum esse quod ille dicit, et iurare compellis? Ecce iurat, ecce peierat, ecce perit: tu quid inuenisti? Imo et tu peristi, qui de illius morte te satiare uoluisti.



CAPUT u.

5. Tutuslymeni ob hoc peccatum diuina correptione flagellatus. Aliquid dicam, quod nunquam dixi Charitati uestre, in hoc populo, quod contigit in hac ecclesia. Fuit hic homo quidam simplex, innocens, bene fidelis, a multis uestris, id est, Hipponensibus, imo ab omnibus cognitus, Tutuslymeni uocatus. Tutumlymeni quis uestrum non nouit, qui ciues estis? Ab illo audiui quod dico. Nescio quis negauit ei, uel quod commendauerat, uel quod ei debebatur; et hominis fidei se commisit. Commotus prouocauit eum ad iusiurandum. Iurauit ille, iste perdidit: sed isto perdente, ille penitus periit. Dicebat ergo iste Tutuslymeni homo grauis et fidelis, ipsa nocte exhibitum se fuisse ad iudicem, et cum magno impetu atque terrore se peruenisse ad presidentem excelsum quemdam et admirabilem uirum, cui parebat officium similiter excelsorum, iussum fuisse perturbatum retro reuocari, et interrogatum fuisse his uerbis: Quare prouocasti hominem ad iurationem, quem sciebas falsum esse iuraturum? Respondit ille:  Negauit mihi rem meam. Responsum est illi: Et nonne melius erat, ut rem tuam quam exigebas perderes, quam animam hominis istius falsa iuratione perimeres? Prostratus iussus est cedi. Cesus est tam grauiter, ut in dorso euigilantis uestigia plagarum apparerent. Sed dictum est illi, postquam emendatus est: Parcitur innocentie tue, de cetero caue ne facias. Fecit quidem ille graue peccatum, et emendatus est: sed multo grauius peccatum faciet, qui post istum meum sermonem et istam meam admonitionem et exhortationem tale aliquid fecerit. Cauete a falsa iuratione, cauete a temeraria iuratione. Ab his duobus malis securissime cauebitis, si consuetudinem iurandi a uobis abstuleritis.



SERMO CCCIX [* 1Kb]  . In Natali Cypriani martyris, I  .



CAPUT PRIMUM.

1. Cypriani passio recolitur. Sermonem a nobis debitum auribus et cordibus uestris exigit tam grata et religiosa solemnitas, qua passionem beati Martyris celebramus. Tristis procul dubio tunc Ecclesia fuit, non damno cadentis, sed desiderio recedentis; semper cupiens uidere presentem tam bonum rectorem atque doctorem. Sed quos afflixerat sollicitudo certaminis, consolata est corona uictoris. Et nunc, non solum sine ulla tristitia, uerum etiam cum ingenti letitia cuncta que tunc gesta sunt legendo et diligendo recolimus; dieque isto gaudere iam concessum est, non timere. Neque enim eum formidamus terribiliter uenientem, sed expectamus hilariter redeuntem. Placet itaque uniuersam illam fidelissimi et fortissimi et gloriosissimi Martyris passionem cum exsultatione recordari preteritam, quam tunc fratres cum sollicitudine sustinuere futuram.

2. Exsilium ipsius. Reditus ab exsilio. Primo igitur quod pro fide confessionis Christi in exilium Curubin missus est, non sancto Cypriano aliquid nocitum, sed multum illi prestitum est ciuitati. Quo enim ipse mitteretur, ubi ille non esset, propter cuius testimonium mittebatur? Christus ergo qui ait, Ecce ego uobiscum sum omnibus diebus usque ad consummationem seculi , in omni loco membrum suum excipiebat, quocumque furor inimici pellebat. O stulta infidelitas persequentis! Si queris exsilium quo Christianus iubeatur ire; prius, si potes, inueni unde Christus cogatur exire. De patria sua in alienam te arbitraris excludere hominem Dei, in Christo nusquam exsulem, in carne ubique peregrinum. Sed iam considerare et commemorare delectat post illud, quod Cyprianus non senserat, sed inimicus putabat exsilium, quid ex ordine passionis ipsius consecutum sit. Cum enim Cyprianus sanctus martyr electus a Deo de ciuitate Curubitana, in quam exsilio  precepto Aspasii Paterni proconsulis missus fuerat, regressus esset; in hortis suis manebat: et inde quotidie sperabat ueniri ad se, sicut ostensum illi erat.



CAPUT II.

3. Comprehensio a duobus apparitoribus. Quid iam fremeret persecutoris impetus [1 1Kb] aduersus cor semper paratum, accedente etiam Domini reuelatione firmatum? Quando enim desereret patientem, quem non est passus preoccupari nescientem? Iam ergo quod ad eum passioni exhibendum duo missi sunt, qui eum etiam secum in curriculum leuauerunt in medioque posuerunt; et hoc diuine admonitionis fuit, ut gaudens recoleret ad eius corpus se pertinere, qui inter iniquos deputatus est. Christus namque inter duos latrones ligno suspensus, ad exemplum patientie prebebatur . Cyprianus autem inter duos apparitores, ad passionem curru portatus Christi uestigia sequebatur.

4. Cypriani sollicitudo pastoralis. Quid illud quod cum in alium diem dilatus apud custodes esset, atque illuc se multitudo fratrum ac sororum congregans, pro foribus pernoctaret, custodiri puellas precepit, quanta intentione considerandum? quanta laude predicandum? quanto preconio commendandum est? uicina corporis morte, non moriebatur in animo pastoris uigilantia pastoralis; et cura tuendi dominici gregis usque ad extremum uite huius diem mente sobria tenebatur: nec excutiebat ab animo diligentiam fidelissimi dispensatoris, manus iam proxima cruenti carnificis. Ita se martyrem cogitabat futurum, ut esse non obliuisceretur episcopum: magis curans quam rationem pastorum principi de commissis sibi ouibus redderet, quam quid infideli proconsuli de fide propria responderet. Amabat quippe eum, qui Petro dixerat, Amas me? Pasce oues meas . Et pascebat oues eius, pro quibus sanguinem fundere illum imitans preparabat. Custodiri puellas precepit, sciens non solum se habere simplicem Dominum, sed etiam uersipellem aduersarium. Itaque aduersus leonem aperte frementem in confessione uirile pectus armabat, aduersus lupum insidiantem gregi sexum femineum muniebat.



CAPUT III.

5. Quomodo sibi consulendum. Dies omnis pro extremo computandus. Proconsulis uerba ad Cyprianum, et huius responsum. Ita uere sibi consulit, qui Deum iudicem cogitat, apud quem causam geste huius uite atque ab illo sibi muneris iniuncti quisque dicturus est: ubi omnis homo recipit, sicut testatur Apostolus, que per corpus gessit, siue bonum, siue malum . Ita sibi consulit, qui ex fide uiuens, et satagens ne ab extremo preoccupetur die, extremum computat omnem diem, et sic Deo placitos mores perducit usque ad extremum diem. Ita sibi beatus Cyprianus et episcopus misericordissimus, et martyr fidelissimus, consulebat, non sicut eum lingua subdola diaboli per os possessi a se impii iudicis monere uidebatur dicens, Consule tibi. Cum enim eius immobilem mentem uideret, quando ei dixit, Iusserunt te  principes cerimoniari [1 1Kb] ; responditque ille, Non facio: adiecit et ait, Consule tibi. Ipsa est lingua subdola diaboli: etsi non huius qui nesciebat quid loqueretur, illius tamen qui per eum loquebatur. Loquebatur enim proconsul, non tam secundum principes homines, quorum iussa sibimet iniuncta iactabat, quam secundum principem potestatis eris de quo Apostolus dicit, Qui operatur in filiis diffidentie : quem per huius quoque linguam operari Cyprianus nouerat, quod ipse non nouerat. Nouerat, inquam, Cyprianus, cum a proconsule audiret, Consule tibi quod caro et sanguis diceret stolide, hoc diabolum dicere subdole: atque intuebatur in uno opere duos; istum oculis, illum fide. Nolebat eum iste mori, nolebat ille coronari: proinde circa istum placidus, circa illum cautus; huic aperte respondebat, illum occulte uincebat.



CAPUT Iu.

6. Cypriani uerba. Sententia in Cyprianum.---Fac, inquit, quod tibi preceptum est: in re tam iusta nulla est consultatio. Dixerat quippe ille, Consule tibi. Ad hoc responsum est, In re tam iusta nulla est consultatio. Consulit enim qui consilium uel impertit, uel querit. Sed proconsul non a Cypriano consilium accipere uolebat, sed eum potius ut a se acciperet, admonebat. At ille, In re, inquit, tam iusta nulla est consultatio. Non adhuc consulo, quia non adhuc dubito: abstulit enim mihi dubitationem ipsa iustitia. Iustus autem, ut securus moriatur in carne, certus uiuit in fide. Precesserant Cyprianum multi martyres, quos flagrantissimis exhortationibus suis ad uincendum diabolum accenderat; et erat utique iustum ut quos ueridicus loquendo premiserat, patiendo intrepidus sequeretur: ergo in re tam iusta nulla est consultatio. Quid ad hec dicamus? quid ad hec exsultemus? Tanta conceptione gaudiorum, in quid erumpat cor nostrum et os nostrum, nisi in ipsam uenerabilis Martyris ultimam uocem? Cum enim Galerius Maximus decretum ex libello recitasset: Tascium [2 1Kb] Cyprianum gladio animaduerti placet. Respondit ille, Deo gratias. Habentes igitur de re tanta memoriam presentis loci, festiuitatem solemnissimi diei, propositionem saluberrimi exempli, omnibus medullis nostris dicamus et nos, Deo gratias.



SERMO CCCX [* 1Kb]  . In Natali Cypriani martyris, II.



CAPUT PRIMUM.

1. Natale Cypriani martyris Africa tota percelebre. Spiritus sanctus doceat nos in hac hora que oporteat dicere: dicturi enim sumus aliquid de laude Cypriani gloriosissimi martyris, cuius Natalem hodie, sicut nostis, celebramus. Quod nomen sic frequentat Ecclesia, id est, Natales, ut Natales  uocet pretiosas martyrum mortes. Sic, inquam, hoc nomen frequentat Ecclesia, ut etiam qui non sunt in illa, hoc dicant cum illa. Quis enim hodie, non dicam in hac nostra ciuitate, sed plane per Africam totam transmarinasque regiones, non Christianus solum, sed Paganus, aut Iudeus, aut etiam hereticus poterit inueniri, qui non nobiscum dicat Natalem martyris Cypriani? Quid est hoc, fratres? Quando natus sit, ignoramus; et quia hodie passus est, Natalem eius hodie celebramus. Sed illum diem non celebraremus, etsi nossemus. Illo enim die traxit originale peccatum: isto autem die uicit omne peccatum. Illo die ex fastidioso matris utero istam processit in lucem, que oculos carnis illecebrat: isto autem die ex occultissimo nature sinu illam discessit ad lucem, que uisum mentis feliciter et beate illustrat.



CAPUT II.

2. Carthaginensis Ecclesia Cypriani episcopatu et martyrio nobilitata. Mensa Cypriani apud Carthaginem. Carthaginensem Ecclesiam uiuens gubernauit, moriens honorauit. Ibi episcopatum gessit, ibi martyrium consummauit. In eo quippe loco, ubi posuit carnis exuuias, seua tunc multitudo conuenerat, que propter odium Christi sanguinem funderet Cypriani: ibi hodie uenerans multitudo concurrit, que propter Natalem Cypriani bibit sanguinem Christi. Et tanto dulcius in illo loco propter Natalem Cypriani sanguis bibitur Christi, quanto deuotius ibi propter nomen Christi sanguis fusus est Cypriani. Denique, sicut nostis, quicumque Carthaginem nostis, in eodem loco mensa Deo constructa est; et tamen mensa dicitur Cypriani, non quia ibi est unquam Cyprianus epulatus, sed quia ibi est immolatus, et quia ipsa immolatione sua parauit hanc mensam, non in qua pascat siue pascatur, sed in qua sacrificium Deo, cui et ipse oblatus est, offeratur. Sed ut mensa illa, que Dei est, etiam Cypriani uocetur, hec causa est; quia ut illa modo cingatur ab obsequentibus, ibi Cyprianus cingebatur a persequentibus: ubi nunc illa ab amicis orantibus honoratur, ibi Cyprianus ab inimicis frementibus calcabatur: postremo ubi illa erecta est, ibi prostratus est. Cantate Deo, psalmum dicite nomini eius: qui ascendit super occasum , ipse fecit ista super occisum.



CAPUT III.

3. Cypriani mors pretiosa. Sed cum Carthago habuerit cathedram eius, Carthago habeat memoriam eius; unde nos celebraremus Natalitia eius, nisi esset pretiosa in conspectu Domini mors sanctorum eius ? In omnem terram exiit sonus eius, et in fines orbis terre uerba eius . Docuit fideliter quod facturus erat, fecit fortiter quod docuerat. Ad pretiosam mortem iuste uiuendo, ad gloriosam uero uitam iniuste moriendo peruenit; atque adeptus est triumphale martyris nomen, quia perduxit usque ad sanguinem pro ueritate certamen.



CAPUT Iu.

4. Cyprianus et passione et scriptis suis per orbem clarus. uerum quia non solum dixit que audirentur, sed scripsit etiam que legerentur, et ad alia loca per alienas linguas, ad alia uero per suas  litteras uenit, et innotuit regionibus multis, partim per famam fortissime passionis, partim per dulcedinem suauissime lectionis: alacres celebremus hunc diem, et ita omnes unanimiter supplicemus, ut in Ecclesia maiore communem patrem audire et uidere mereamur; habituri et de sermone eius gaudium, et de passionis eius gloria profectum, per Dominum nostrum Iesum Christum. Amen.



SERMO CCCXI [* 1Kb]  . In Natali Cypriani martyris, III.



CAPUT PRIMUM.

1. Solemnitates martyrum celebrande imitatione uirtutum. Mundi blandientis errores et seuientis terrores sapientia et patientia superati. Istum nobis festum diem passio beatissimi Cypriani martyris fecit: cuius nos uictorie celebritas in istum locum deuotissimos congregauit. Sed celebratio solemnitatis martyrum, imitatio debet esse uirtutum. Facile est honorem martyris celebrari: magnum est fidem atque patientiam martyris imitari. Hoc sic agamus, ut illud optemus: hoc sic celebremus, ut illud potius diligamus. Quid laudamus in fide martyris? Quia usque ad mortem pro ueritate certauit, et ideo uicit. Blandientem mundum contempsit, seuienti non cessit: ideo uictor ad Deum accessit. Abundant in isto seculo errores et terrores: beatissimus Martyr, errores sapientia, terrores patientia superauit. Magnum est quod fecit: secutus agnum, leonem uicit. Quando persecutor seuiebat, leo fremebat: sed quia agnus sursum attendebatur, leo deorsum calcabatur: qui morte mortem destruxit, ligno pependit, sanguinem fudit, mundum redemit.



CAPUT II.

2. Apostoli de Domino que ipsi uiderant confitendo mortui. Primi beati Apostoli arietes gregis sancti, ipsum Dominum Iesum uiderunt pendentem, doluerunt morientem, expauerunt resurgentem, amauerunt potentem, et ipsi sanguinem fuderunt pro eo quod uiderunt. Cogitate, fratres, quale fuit mitti homines per orbem terrarum, predicare hominem mortuum resurrexisse, in celum ascendisse; et pro ista predicatione perpeti omnia que insaniens mundus inferret, damna, exsilia, uincula, tormenta, flammas, bestias, cruces, mortes. Hoc pro nescio quo? Numquid enim, fratres mei, Petrus pro sua gloria moriebatur, aut se ipsum predicabat? Alius moriebatur, ut alius honoraretur; alius occidebatur, ut alius coleretur. Numquid hoc faceret, nisi flagrantia caritatis, de conscientia ueritatis? uiderant quod dicebant: nam quando pro ea re morerentur, quam non uiderant? Quod uiderant, negare debebant. Non negauerunt: predicauerunt mortuum, quem sciebant uiuum. Sciebant pro qua uita contemnerent uitam: sciebant pro qua felicitate ferrent transitoriam infelicitatem, pro quibus premiis ista damna contemnerent. Fides eorum cum toto mundo non appenderetur. Audierant, Quid prodest homini, si totum mundum lucretur, anime autem sue detrimentum patiatur ? Non retardauit  illecebra seculi festinantes, transitura migrantes, quantumlibet et quomodo libet fulgens felicitas hic dimittenda, ad aliam uitam non transferenda, aliquando hic et a uiuentibus relinquenda.



CAPUT III.

3. Contemptum mundi martyres exemplo docent. Contemnite ergo seculum, Christiani; contemnite seculum, contemnite. Contempserunt martyres, contempserunt Apostoli, contempsit beatus Cyprianus, cuius hodie memoriam celebramus. Diuites esse uultis, honorati esse uultis, sani esse uultis: totum ille contempsit, ad cuius memoriam conuenistis. Quid, obsecro, tantum amatis, quod contempsit quem sic honoratis? quem, si ista non contempsisset, non utique sic honoraretis. Quare te inuenio earum rerum amatorem, quarum ueneraris contemptorem? Certe illum, si hec amaret, non uenerareris. Et tu noli amare: non enim intrauit, et ostium contra te clausit. Contemne et tu; et intra post illum. Patet qua intres: Christus est ianua. Et tibi est ostium apertum, quando est latus eius lancea perforatum. Quid inde manauit recole; et elige qua possis intrare. De latere Domini pendentis et morientis in ligno, posteaquam est lancea perforatum, aqua sanguisque profluxit . In uno est mundatio tua, in altero redemptio tua.



CAPUT Iu.

4. Rerum terrenarum amor uiscus anime. Amate, et nolite amare: ad aliquid amate, et ad aliquid amare nolite. Est enim quod ad profectum ametur, et est quod ad impedimentum ametur. Noli amare impedimentum, si non uis inuenire tormentum. Quod amas in terra, impedimentum est: uiscum est pennarum spiritualium, hoc est uirtutum, quibus uolatur ad Deum. Capi non uis, et uiscum amas? Numquid ideo non caperis, quia dulciter caperis? Quanto magis delectat, tanto fortius strangulat. Hec dico: et laudatis, et clamatis, et amatis. Respondet tibi, non ego, sed sapientia: Mores uolo, non uoces. Sapientiam lauda uiuendo; non sonando, sed consonando.



CAPUT u.

5. Cantica profana et saltationes pulse de ecclesia, ubi sepultus Cyprianus. Dominus dicit in Euangelio, Cantauimus uobis, et non saltastis . Quando hoc ego dicerem, si non legerem? Irridet me uanitas, sed iuuat auctoritas. Si non premisissem quis hoc dixerit, quis me uestrum posset ferre dicentem, Cantauimus uobis, et non saltastis? Numquidnam in hoc loco, etsi Psalmus cantandus est, ab aliquo saltandum est? Aliquando ante annos non ualde multos etiam istum locum inuaserat petulantia saltatorum. Istum tam sanctum locum, ubi iacet tam sancti Martyris corpus, sicut meminerunt multi qui habent etatem; locum, inquam, tam sanctum inuaserat pestilentia et petulantia saltatorum. Per totam noctem cantabantur hic nefaria, et cantantibus saltabatur. Quando uoluit Dominus per sanctum fratrem nostrum episcopum uestrum, ex quo hic ceperunt sancte uigilie celebrari, illa pestis aliquantulum reluctata, postea cessit diligentie, erubuit sapientie.



CAPUT uI.


6. Canticum nostrum cui moribus, tanquam saltatione, oportet consonare. Cum ergo modo hic ista Deo propitio non fiant, quia non celebramus demoniis ludos, ubi solent ista fieri in eorum delectationem qui coluntur, et immunditia sua solent suos deprauare cultores, sed celebratur hic sanctitas et solemnitas martyrum; non hic saltatur, et ubi non saltatur, tamen de Euangelio legitur, Cantauimus uobis, et non saltastis. Reprehenduntur, increpantur, accusantur, qui non saltauerunt. Absit ut redeat adhuc illa petulantia: audite potius quid uelit intelligi sapientia. Cantat, qui precipit: saltat qui facit. Quid est saltare, nisi motu membrorum cantico consonare? Quod est canticum nostrum? Non proferam ego, non sit meum. Melius minister sum, quam actor [1 1Kb] . Dico canticum nostrum: Nolite diligere mundum, neque ea que in mundo sunt. Quisquis dilexerit mundum, non est caritas Patris in illo: quia omnia que in mundo sunt, concupiscentia carnis est, et concupiscentia oculorum, et ambitio seculi, que non est ex Patre, sed ex mundo est. Et mundus transit, et concupiscentia eius: qui autem fecerit uoluntatem Dei, manet in eternum, sicut et Deus manet in eternum .



CAPUT uII.

7. Saltatores spirituali cantico mutatione uite consonantes. Quale canticum, fratres mei? Audistis cantantem, audiamus saltantes: facite uos congruentia morum, quod faciunt saltatores motu membrorum. Intus hoc agite: mores consonent. Cupiditas exstirpetur, caritas plantetur. De ista arbore quidquid exit, bonum est. Cupiditas nichil boni potest generare: caritas nichil mali. Et dicitur, et laudatur; et nemo mutatur [2 1Kb] . Absit, non est uerum quod dixi. Mutati sunt piscatores, mutati sunt postea etiam plurimi senatores: mutatus est Cyprianus, cuius hodie memoriam frequentamus. Ipse scribit, ipse testatur, cuius uite fuerit aliquando, quam nefarie, quam impie, quam improbande, ac detestande . Audiuit cantantem: exhibuit se, non corpore, sed mente saltantem. Aptauit se cantico bono, aptauit se cantico nouo: aptauit, amauit, perseuerauit, certauit, superauit.



CAPUT uIII.

8. Tempora mala non faciunt nisi homines mali. Et dicitis: Molesta tempora, grauia tempora, misera tempora sunt. uiuite bene, et mutatis tempora uiuendo bene: tempora mutatis, et non habetis unde murmuretis. Quid sunt enim tempora, fratres mei? Spatia et uolumina seculorum. Ortus est sol, peractis horis duodecim ex alia mundi parte occidit; alia die mane ortus iterum occidit; numera quoties: ipsa sunt tempora. Quem lesit solis ortus? quem lesit occasus solis? Ergo neminem lesit tempus. Qui leduntur, homines sunt; a quibus leduntur, homines sunt. O magnus dolor! homines leduntur, homines spoliantur, homines opprimuntur. A quibus? non a leonibus, non a colubris, non a scorpionibus; sed ab hominibus. Dolent qui leduntur. Si  possint, non faciunt ipsi quod reprehendunt [1 1Kb] ? Tunc inuenimus hominem qui murmurabat, quando potuerit facere unde murmurabat. Laudo, laudo, si non fecerit quod accusabat.



CAPUT IX.

9. Ex auro bonus multa bona prestat, malus multa mala. Illi autem, karissimi, qui potentes uidentur in seculo, quomodo laudantur quando minus faciunt quam possunt? Ipsum laudauit Scriptura, Qui potuit transgredi, et non est transgressus; qui post aurum non abiit . Post te debet ire aurum, non tu post aurum. Nam bonum est aurum. Non enim aliquid mali creauit Deus. Tu noli esse malus; et bonum est aurum. Ecce aurum pono inter bonum hominem et malum. Tollat malus; inopes opprimuntur; iudices corrumpuntur, leges peruertuntur, res humane perturbantur. Quare hoc? Quia aurum tulit malus. Tollat bonus; pauperes pascuntur, nudi uestiuntur, oppressi liberantur, captiui redimuntur. Quanta bona de auro quod habet bonus? quanta mala de auro quod habet malus? Utquid ergo dicitis aliquando stomachati: O si non esset ipsum aurum? Tu noli amare aurum. Si malus es, is post aurum: si bonus es, it post te. Quid est, it post te? Tu ducis, non duceris: quia possides, non possideris.



CAPUT X.

10. Boni inter males in Ecclesia non desunt. Massa Candida. Cyprianus electum granum. Ergo redeamus ad uerba sacre Scripture. Qui post aurum non abiit. Qui potuit transgredi, et non est transgressus. Quis est hic, et laudabimus eum  Quis est hic, aut quis est hic? Quam multi audiunt: et quis est hic? Et tamen absit ut desperem esse hic aliquem, imo non aliquem, sed aliquos. Absit ut de area tanti patrisfamilias desperem. Qui longe aream uidet, solam paleam putat: inuenit grana, qui nouit inspicere. Ubi te offendit palea, ibi latet granorum massa. Ubi te offendit quod triturando contunditur, ibi est, quod tritura purgatur: ibi est, certus esto; ibi est. Postremo ille certus est qui seminauit, qui messuit, qui ad aream congregauit: nouit ibi esse unde horreum repleatur, quando fuerit uentilatum. Modica qualiscumque uentilatio fuit tempore persecutionis: que inde grana processerunt? Inde floruit Uticencis Massa Candida: inde tam magnum et electum granum hic beatissimus Cyprianus. Quam multi diuites tunc contempserunt quod habuerunt? Quam multi pauperes tunc in tentatione defecerunt? Ecce in tentatione illa, tanquam in uentilatione, diuitibus non obfuit habere aurum; pauperibus quid profuit non habere aurum? illi uicerunt, illi defecerunt.



CAPUT XI.

11. Res quarum est bonus et malus usus. Bona alia bonorum propria, alia bonis et malis communia. Non faciunt bonos mores, nisi boni amores. Tollatur aurum de rebus humanis: imo adsit aurum, ut probet res humanas. Precidatur lingua humana propter Dei blasphematores: et unde erunt Dei laudatores? Quid tibi fecit lingua? Sit qui bene  cantet, et bonum est organum. Da mentem bonam ad linguam: bona dicuntur, discordes concordantur, lugentes consolantur, luxuriosi corripiuntur, iracundi refrenantur; Deus laudatur, Christus commendatur, mens ad amorem inflammatur; sed diuinum, non humanum; spiritualem, non carnalem. Hec bona facit lingua. Quare? Quia bona est mens que utitur lingua. Da malum hominem ad linguam: erunt blasphematores, litigatores, calumniatores, delatores. Omnia mala de lingua, quia malus est qui utitur lingua.



CAPUT XII.

Non tollantur res de rebus humanis: sint res, et adsit usus rerum bonarum. Alia enim sunbona, que non sunt nisi in bonis, et alia sunt bona que sunt communia bonis et malis. Bona que non sunt nisi in bonis, pietas, fides, iustitia, castitas, prudentia, modestia, caritas, et cetera huiusmodi. Bona que sunt communia bonis et malis, pecunia, honor, huius seculi potestas, administratio, salus ipsa corporis. Et hec bona sunt, sed bonos querunt.



CAPUT XIII.

12. Cur et malis dantur a Deo bona temporalia. Iam hic murmurator ille, qui querit semper quod reprehendat; et hoc in Deo; qui utinam ad se rediret, se uideret, se reprehenderet, se corrigeret: ille ergo reprehensor et argumentator mox mihi obiecturus est in Deo, Et quare Deus, qui omnia gubernat, bona ista dat malis? Non illa daret nisi bonis. Exspectas a me audire consilium Dei? Quis, a quo, et quid? Tamen secundum meum, quantum capio, quantum donare dignatur, indico tibi, quod fortasse non sufficiat tibi, sed est hic aliquis cui sufficiat. Ergo cantem: non enim uere in ista tanta multitudine poterit mihi deesse qui saltet. Ecce audi, sapiens, sed a contrario: audi. Quod ista bona dat Deus et malis, si uelis intelligere, eruditio tua est, non peruersitas Dei. Adhuc scio te non intellexisse quod dixi: audi ergo quod dicebam, ille cui dicebam, qui reprehendis Deum et accusas Deum, quia bona ista terrena et temporalia dat etiam hominibus malis, que secundum sensum tuum putas non dare debuisse nisi solis bonis. Hinc enim est unde quibusdam subrepsit letalis impietas, ut omnino credant Deum non aspicere res humanas. Dicunt enim et disputant: Numquid, si Deus res humanas attenderet, haberet ille diuitias, haberet ille honores, haberet ille potestatem? Non curat Deus res humanas: nam si curaret, ista solis bonis daret.



CAPUT XIu.

13. Ideo et malis dantur, ut a bonis contemnantur, et meliora querantur. Diuitie quale bonum. Redi ad cor, et inde ad Deum. De proximo enim redis ad Deum, si redieris ad cor tuum. Nam quando te ista offendunt, existi et a te: exsul factus es pectoris tui. Moueris rebus que sunt foris a te, et perdis te. Tu intus es, ista foris adiacent; foris bona sunt, sed foris sunt. Aurum, argentum, omnis pecunia, uestis, clientela, familie, pecora, honores, foris sunt. Si ista bona infima, bona terrena, bona temporalia, bona transitoria, non donarentur et malis, magna crederentur a bonis. Ergo Deus qui dat malis ista bona, te docet concupiscere meliora. Ecce dico,  ista moderatione rerum humanarum quodam modo te alloquitur Deus pater tuus: et quasi puerum desipientem docet his uerbis, que, sicut possum, profero ad te, tanto fidentius, quanto magis ille dignatur manere in me. Constitue tibi dicere Deum, qui te renouauit et adoptauit: O fili, quid est quod quotidie surgis, et oras, et genu figis, et fronte terram percutis, et aliquando etiam lacrymaris, et dicis mihi: Pater meus, Deus meus, da mihi diuitias? Si dem tibi, aliquid boni te putas, et magni adeptum.



CAPUT Xu.

Quia petisti, accepisti: ecce fac inde bene. Antequam haberes, humilis eras: habere diuitias cepisti, et pauperes contempsisti. Quale bonum est, unde peior factus es? Peior factus es, quia malus eras: et quid te peiorem posset facere nesciebas; ideo hec a me petebas. Dedi, et probaui: inuenisti, et inuentus es. Latebas quando non habebas. Corrigere: euome cupiditatem, bibe caritatem. Quid est magnum quod a me petis, dicit tibi Deus tuus? Non uides quibus ea dederim? non uides qualibus ea dederim? Si magnum bonum esset quod a me petis, haberet hoc latro? haberet hoc perfidus? haberet hoc blasphemator meus? haberet hoc infamis mimus? haberet meretrix impudica? Hi omnes haberent aurum, si magnum bonum esset aurum?



CAPUT XuI.

Sed dicis mihi: Non est ergo bonum aurum? Imo bonum est aurum. Sed mala faciunt de bono auro mali: bona faciunt de bono auro boni. Quia ergo uides quibus ea dederim; meliora pete a me, maiora pete a me; spiritualia pete a me, ipsum me pete a me.



CAPUT XuII.

14. Mundus amarus factus amari non desinit; quid si dulcis esset. Sed mala, inquis, fiunt in mundo, aspera, immunda, odiosa. Fedus est, non ametur. Ecce talis est, et sic amatur. Ruinosa est domus, et piget migrare. Matres siue nutrices, ne pueri multum sugant, ubi eos grandescere uiderint, et non iam decere ut lacte nutriantur, illos tamen moleste mammis inhiare, circumlinunt papillas suas aliqua amaritudine, qua offensus paruulus, lac ulterius non requirat. Quid ergo adhuc tam delectabiliter sugitur, si amarus tibi factus est mundus? Impleuit Deus amaritudinibus mundum; et inhias tu, incumbis tu, sugis tu; non nisi inde et inde uoluptatem capis. Quamdiu? Quid, si dulcis esset? quomodo amaretur? Offendunt te ista? elige aliam uitam. Ama Deum, contemne ista. Despice res humanas, quandocumque hinc iturus: non enim hic futurus semper. Et tamen sic, quomodo malus est, quomodo amarus est mundus, quomodo plenus est calamitatibus mundus, si dictum tibi esset a Deo quod semper hic esses, letitia te non caperes, exsultares, gratias ageres. Unde? Quia miseriam non finires. Ipsa est maior infelicitas, que se amari cogit. Minor esset, si non amaretur: tanto peior est, quanto plus amatur.



CAPUT XuIII.

15. Thesaurizandum in celo. Sursum cor. Est alia uita, fratres mei: est post hanc uitam alia uita, credite. Ad eam uos preparate: presentia cuncta contemnite. Si habetis, bene inde  facite: si non habetis, nolite cupiditate inardescere. Migrate, transferte ante uos: quod hic habetis, illuc eat quo secuturi eritis. Audite consilium Domini uestri: Ne thesaurizetis uobis in terra, ubi tinea et erugo exterminant, et ubi fures effodiunt et furantur; sed thesaurizate uobis thesaurum in celo, quo fur non accedit, quo tinea non corrumpit. Ubi est enim thesaurus tuus, ibi est et cor tuum . Audis quotidie, homo fidelis, Sursum cor: et quasi contrarium audias, tu mergis in terram cor tuum. Migrate. Habetis unde? facite bene. Non habetis unde? aduersus Deum nolite murmurare. Audite me, o pauperes: Quid non habetis, si Deum habetis? Audite me, o diuites: Quid habetis, si Deum non habetis?



SERMO CCCXII [* 1Kb]  . In Natali Cypriani martyris, Iu.



CAPUT PRIMUM.

1. Martyr non in ipso, sed in Domino laudandus. Diei tam grati letique solemnitas, et corone tanti Martyris tam felix et iucunda festiuitas, sermonem a me debitum flagitat. Sed tantam sarcinam orationes illius mecum portant; ut si quid minus quam debetur, exsoluero, non me despiciat loquentem uobis, sed omnes reficiat precando pro uobis. Faciam sane quod ei certum mihi est esse gratissimum, ut eum in Domino laudem, cum de illo Dominum laudo. Mitis enim erat, etiam cum uite huius turbide ac procellose pericula in uariis tentationibus sustinebat, et Deo cantare uir ille bene nouerat corde ueraci, Audiant mansueti, et letentur . Et nunc relicta terra morientium, beatus possidet terram uiuentium. Hic enim de illis erat, de quibus dictum est, Beati mites, quoniam ipsi possidebunt terram . Sed quam terram, nisi de qua dicitur Deo, Spes mea es tu, portio mea in terra uiuentium ? Aut si terra uiuentium non est, nisi corpus resurgentium, ex terra sumptum et in celestem gloriam commutatum; non ille adhuc gemens in infirmitate mortalitatis huius, cui manere in carne non fuit optimum, sed necessarium propter nos; sed solutus atque liberatus a nexu et debiti et uinculi cum Christo quietus exspectat redemptionem corporis sui. Qui enim uiue sue carnis tentatione non uictus est, de sepulte reparatione securus est.



CAPUT II.

2. Cyprianus qualis ante conuersionem ad fidem. In Domino ergo laudetur anima eius, ut mites audiant et letentur. In Domino laudetur anima bona, quo possidente fit bona, quo inspirante uiget, quo illuminante fulget, quo formante pulchra, quo implente fecunda est. Hoc enim deserente, quondam mortua, tenebrosa, deformis, sterilis fluctuabat, antequam credidisset in Christum. Quid enim ei pagano proderat eloquentia, qua tanquam poculo pretioso et bibebat mortiferos, et propinabat errores? Cum autem benignitas et humanitas illuxit Saluatoris nostri Dei , mundauit eum credentem sibi a secularibus  cupiditatibus, et fecit uas in honorem utile domui sue, ad omne opus bonum paratum . Nec ille tanquam ingratus hec tacuit. Absit enim ut cognoscens Deum non sicut Deum glorificaret: sed gratias egit, pristina sua non impie resorbens que uomuerat, sed pie recolens que mutauerat. Scribens enim ad amicum suum, ut et ipse ex tenebris, quod erat in se, fieret lux in Domino: Ego, inquit, cum in tenebris atque in nocte ceca iacerem, cumque in salo iactantis seculi nutabundus ac dubius uestigiis oberrantibus fluctuarem, uite mee nescius, ueritatis ac lucis alienus.« Et paulo post: Nam ut ipse, inquit, plurimis uite mee prioris erroribus implicatus tenebar, quibus exui me posse non crederem; sic uitiis adherentibus obsecundans eram, et desperatione meliorum, malis meis uelut iam propriis ac uernaculis adfauebam .



CAPUT III.

3. Dei gratia conuersus factus est uerus Cyprianus. Ecce qualem Cyprianum Christus inuenit: ecce ad qualem animam percutiendam et sanandam ille eradicator et plantator accessit. Neque enim frustra dicit, Ego occidam, et ego uiuere faciam; ego percutiam, et ego sanabo : aut frustra in futurorum figura ad Ieremiam dictum est, Ecce constitui te hodie super gentes et regna, eradicare, et effodere, et perdere, et reedificare, et plantare . Accessit ergo ad illam animam eradicator atque plantator; et euertit ueterem Cyprianum, positoque ibi fundamento ipso se, nouum Cyprianum edificauit in se, et uerum [1 1Kb] Cyprianum fecit ex se. Christo enim dicit Ecclesia, Botrus cypri fratruelis meus . Quando ergo ille factus est a Christo christianus, tunc uere factus est etiam a cypro Cyprianus. Christi enim bonus odor factus est in omni loco, sicut ait apostolus Paulus: qui etiam ipse destructus est persecutor, et edificatus est predicator. Christi, inquit, bonus odor sumus Deo in omni loco, et in iis qui salui fiunt, et in iis qui pereunt: aliis quidem odor uite in uitam, aliis autem odor mortis in mortem. Et ad hec quis idoneus ? Alii enim Cyprianum imitando uixerunt: alii Cypriano inuidendo perierunt.



CAPUT Iu.

4. Ex forensi oratore factus predicator Christi. Illi laus, illi gloria, qui animam serui sui per fidem iustificando eruit ab impiis, et fecit frameam suam, hoc est gladium bis acutum; ut per illam linguam stultitia Gentium nudata feriretur; per quam prius tecta atque uelata pulchra prudentibus uidebatur; atque ut eloquii tam nobilis instrumentum, quo ruinosis doctrinis demoniorum indigna ornamenta fiebant, in edificationem conuerteretur Ecclesie, qua crescente illa laberentur; et ut tante uocis tuba, que forensium mendaciorum certamina solebat acuere, ad prosternendum pretiosis sanctorum mortibus diabolum Christo militantes et in ipso gloriantes deuotos martyres excitaret. Inter quos et ipse Cyprianus, cuius pio et sancto, non iam fabulosos fumos emouente, sed dominica luce radiante accendebantur  eloquio, moriendo uixit, iudicatus iudicem superauit, aduersarium percussus uicit, mortemque occisus occidit. Qui enim in ludo peruersitatis humane et suam et aliorum linguas docuerat loqui mendacium, ut quod ab aduersario obiiceretur, astuta fallacia negaretur, iam in alia schola didicerat confitendo deuitare aduersarium. Ubi enim Christi nomen inimicus conuertit in crimen, ibi supplicium Christus conuertit in laudem.



CAPUT u.

5. uictoria martyrum de demoniis quam nunc euidens. Et si adhuc quisquam querit forte quis uicerit, ut omittam regnum celeste sanctorum, quod infideles credere nolunt, quia uidere non possunt; nunc in ista terra, in ista uita, in domibus, in agris, in ciuitatibus in orbe terrarum, ecce sunt feruentes laudationes martyrum: ubi sunt furentes accusationes impiorum? Ecce quemadmodum honorantur memorie peremptorum, nunc illi ostendant idola demoniorum. Quid eis iudicando facturi sunt, qui eorum templa moriendo euerterunt? Quomodo eorum superbas fallacias resurgentium militum suorum splendore damnabit, qui eorum fumantes aras morientium sanguine exstinxit?



CAPUT uI.

6. Cyprianus doctrina et exemplo inter martyres precellens. Locus sepulcri ipsius. Gratie beneficia in Cyprianum. Unitatem Ecclesie quantum dilexit Cyprianus. Inter has Christi legiones beatissimus Cyprianus gloriosorum preliorum doctor et gloriosus ipse preliator, ita quod facturus erat docuit, et quod docuerat fecit; ut et in uerbis docentis prenosceretur animus martyris, et in animo patientis recognoscerentur uerba doctoris. Non enim erat similis eorum, de quibus Dominus ait: Que dicunt, facite; que autem faciunt, nolite facere: dicunt enim et non faciunt . Iste quia credidit, locutus est; quia locutus est, passus est. Hoc ergo docuit in uita, quod fecit; et hoc fecit in morte, quod docuit. Illi laus, illi gloria, Domino Deo nostro, regi seculorum, creatori et recreatori hominum, qui suo tali antistite huius ciuitatis Ecclesiam ditauit, et tam sancto corpore huius loci amplitudinem consecrauit. Illi laus, illi gloria, qui dignatus est illum uirum predestinare inter sanctos suos ante tempora, creare inter homines opportuno tempore, uocare errantem, mundare sordentem [1 1Kb] , formare credentem, docere obedientem, regere docentem, adiuuare pugnantem, coronare uincentem. Illi laus, illi gloria, qui hunc talem fecit, in quo maxime ostenderet Ecclesie sue quantis malis opponenda et quantis esset bonis caritas preponenda, et quam nulla esset caritas Christiani, a quo non custodiretur unitas Christi. Quam sic ille dilexit, ut et malis pro caritate non parceret, et malos pro pace toleraret; et liber in dicendo quod ipse sentiret, et pacificus in audiendo quod fratres sentire cognosceret. Merito in Ecclesia catholica tanti honoris celsitudinem meruit, cuius concordissimum uinculum tanta humilitate seruauit. Quapropter,  karissimi, tam grate festiuitati debito sermone pro uiribus persoluto, exhortor dilectionem deuotionemque uestram, ut istum diem honeste ac sobrie peragamus, et hoc exhibeamus diei, quo Cyprianus beatissimus passus est, quod amauit ut pateretur.



SERMO CCCXIII [* 1Kb]  . In Natali Cypriani martyris, u.



CAPUT PRIMUM.

1. Cypriani laudibus nulla lingua par est. Sanctissimus et solemnissimus dies, atque huic Ecclesie ornamento familiarior et preclarior, letificandis nobis hodiernus illuxit, quem sue nobis gloria passionis Cyprianus beatissimus illustrauit. Cuius reuerendi episcopi et uenerandi martyris laudibus nulla lingua sufficeret, nec si se ipse laudaret. In hoc itaque sermone nostro, quem de illo debitum uestris auribus reddimus, magis approbate uoluntatis affectum, quam exigite facultatis effectum. Sic enim et laudibus Dei, quibus non solum oratio, sed ne cogitatio quidem ulla satis est, cum se sanctus laudator minus idoneum cerneret, ait: uoluntaria oris mei beneplacita fac, Domine . Hoc et ego dixerim: sit etiam ista mea deuotio, ut si par non sum ad explicandum quod uolo, accepto feratur, quia uolo.



CAPUT II.

2. Martyrum laudes in Deum recidere. Quid enim nisi Dei sunt laudes tanti Martyris laudes? Aut cuius honor est Cyprianus ad Deum toto corde conuersus, nisi eius cui dictum est, Deus uirtutum, conuerte nos ? Cuius opus est Cyprianus doctor, nisi eius cui dictum est, Doce me iustificationes tuas ? Cuius opus est Cyprianus pastor, nisi eius qui dixit, Dabo uobis pastores secundum cor meum, et pascent uos cum disciplina ? Cuius opus est Cyprianus confessor, nisi eius qui dixit, Dabo uobis os et sapientiam, cui non poterunt resistere inimici uestri ? Cuius opus est Cyprianus tante illius persecutionis pro ueritate perpessor, nisi eius cui dictum est, Patientia Isrel, Domine ; et de quo dictum est, Quoniam ab ipso est patientia mea ? Postremo cuius opus est Cyprianus in omnibus uictor, nisi eius de quo dictum est, In omnibus superuincimus per eum qui dilexit nos ? Non ergo recedimus a laudibus Dei, quando laudamus opera Dei, et prelia Dei in milite Dei.



CAPUT III.

3. Martyres et armantur a Deo, et ab eodem armato adiuuantur. Sic enim exhortatur Apostolus: State succinti lumbos uestros in ueritate, et induti lorica iustitie, et calceati pedes in predicatione Euangelii pacis: in omnibus sumentes scutum fidei, in quo possitis omnia tela nequissimi ignea exstinguere; et galeam salutis accipite, et gladium spiritus, quod est uerbum Dei . Quid est iustitie lorica indui, et accipere scutum fidei, et galeam salutis, et gladium spiritus, quod est uerbum Dei, nisi a  Domino donis eius armari? Nec armari tantum sufficeret huic militi, nisi impetrasset ab armato ipso, a quo armatus fuerat, adiuuari. Neque enim piissimus Martyr in illa conflictione passionis non orauit et dixit: Iudica, Domine, nocentes me, expugna impugnantes me. Apprehende arma et scutum, et exsurge in adiutorium mihi. Effunde frameam, et conclude aduersus eos qui me persequuntur: dic anime mee, Salus tua ego sum . Quomodo uinceretur, quem sic Dominus producebat armatum, sic adiuuabat armatus?



CAPUT Iu.

4. Armatus Deus quomodo intelligendus. Framea Dei, Ecclesia. Framea Dei, anima iusti. Absit autem ut armatum Deum quibusdam corporalibus instrumentis puerili corde credamus. Cuiusmodi quippe arma sint illa, quibus ab armato Deo solent eius milites adiuuari, ipsi confitentur adiuti, ubi exclamantes et gratias agentes dicunt: Domine, ut scuto bone uoluntatis coronasti nos . Framea uero Dei, hoc est gladius Dei, quam frameam corpus Christi quod est Ecclesia, aduersus eos qui se persequuntur, precatur effundi atque concludi; potest quidem intelligi, ubi ipse Saluator suo corpori dicit, Non ueni pacem mittere in terram, sed gladium . Quo gladio spirituali à martyribus suis celestia concupiscentibus gaudia, terrenos male blandos separauit affectus, quibus de celo ad terram reuocarentur astricti, nisi gladius intercideret Christi. Sed est etiam alia euidentissima Dei framea anima iusti in manu Dei; de qua illi in Psalmo dicitur: Erue animam meam ab impiis, frameam tuam ex inimicis manus tue . Quod dixit, animam meam; hoc repetiuit, frameam tuam; quod dixit, ab impiis; hoc repetiuit, ex inimicis manus tue.



CAPUT u.

5. Framea magna Dei Cypriani anima. Altare erectum super corpus Cypriani. Hanc effudit frameam spargendo usquequaque martyres suos: et conclusit aduersus eos qui persequebantur Ecclesiam; ut quia predicantium uocibus non flectebantur, morientium uirtutibus frangerentur. Fortia quippe sibi aduersus inimicos fabricat arma Deus, eos ipsos quos facit amicos. Magna itaque framea Dei anima beatissimi Cypriani, splendida caritate, acuta ueritate, pugnantis Dei acta et uibrata uirtute, que bella confecit? quas contradicentium cateruas redarguendo superauit? quot percussit infensos? quot prostrauit aduersos? In quam multorum inimicorum cordibus ipsas inimicitias, quibus oppugnabatur, occidit, eosque amicos quibus aduersus alios Deus copiosius pugnaret, effecit? Ubi autem uenit tempus, ut tanquam preualescentibus hostibus prenderetur, tum uero ne oppressus et uictus ab impiis eorum manibus cederet, adfuit ille per quem prestaretur  inuictus: suscepit uictoriam, postquam nullum certamen ulterius remaneret, quam de hoc scilicet mundo et de mundi huius principe reportaret. Adfuit omnino fidelissimo suo testi usque ad mortem pro ueritate certanti, fecit quod exoratus fuerat, eruit animam eius ab impiis, frameam suam ab inimicis manus sue. Cuius uictricis  anime sanctam carnem, tanquam framee illius uaginam, hoc loco sublimitate diuini altaris ornamus; eidem ipsi anime triumphali resurrectione reddendam et nulla deinceps morte ponendam.



SERMO CCCXIu [* 1Kb]  . In Natali Stephani martyris, I.

1. Imitandus Stephanus, presertim in dilectione inimicorum. Natalem Domini hesterna die celebrauimus; serui hodie Natalem celebramus: sed Natalem Domini celebrauimus, quo nasci dignatus est; Natalem serui celebramus, quo coronatus est. Celebrauimus Natalem Domini, quo indumentum nostre carnis accepit: Natalem serui celebramus, quo sue carnis indumentum abiecit. Natalem Domini celebrauimus, quo factus est similis nobis: celebramus Natalem serui, quo factus est proximus Christo. Sicut enim Christus nascendo Stephano, ita Stephanus moriendo coniunctus est Christo. Sed Domini nostri Iesu Christi ideo natiuitatis et passionis diem gemine deuotionis obsequio frequentat Ecclesia, quoniam utrumque medicina est. Nam et natus est, ut renasceremur: mortuus est, ut in perpetuum uiueremus. Martyres autem ad mala certamina nascendo uenerunt, trahentes originale peccatum: moriendo autem ad bona certissima transierunt [1 1Kb] , finientes omne peccatum. Nam si in persecutione constitutos future beatitudinis premia non consolarentur, quando illa de diuersis passionibus supplicia sustinerent? Si beatus Stephanus sub imbre lapidum constitutus futura premia non cogitasset, quomodo illam grandinem pertulisset? Sed illius preceptum gestabat in animo, cuius presentiam cernebat in celo; et ad eum flagrantissimo amore suspensus, carnem quantocius relinquere, et ad ipsum cupiebat aduolare: nec mortem iam timebat, quia Christum, quem pro se occisum sciebat, uiuentem uidebat; ac per hoc festinabat etiam ipse mori pro illo, ut uiueret cum illo. Quid enim uideret beatissimus Martyr in illo agone constitutus, recolitis sine dubio uerba eius, que de Actuum Apostolorum libro soletis audire. Ecce, inquit, uideo celos apertos, et Christum stantem a dextris Dei . Iesum stantem uidebat: ideo stabat, et non cadebat; quia stans sursum et deorsum certantem desuper spectans, inuictas militi suo uires, ne caderet, suggerebat. Ecce, inquit, uideo celos apertos. Beatus homo cui celi patebant. Sed quis celum aperuit? Ille de quo in Apocalypsi dicitur, Qui aperit, et nemo claudit; claudit, et nemo aperit . Quando Adam de paradiso eiectus est, post illud primum nefandumque peccatum, contra humanum genus clausum est celum: post passionem Christi latro primus intrauit, postea Stephanus apertum uidit. Quid miramur? Quod fideliter uidit, fideliter indicauit, et uiolenter inuasit?

 2. Idem tractatur argumentum. Eia, fratres, sequamur eum; si enim sequimur Stephanum, coronabimur. Maxime autem sequendus et imitandus est nobis in dilectione inimicorum. Nostis enim quia frequentium inimicorum congregatione circumdatus, cum crebris hinc et illinc saxorum ictibus tunderetur, placidus et intrepidus, mitis et lenis inter lapides a quibus occidebatur, intuens illum pro quo occidebatur, non ait, Domine iudica obitum meum; sed, accipe spiritum meum. Non ait, Domine Iesu, uindica seruum tuum, quem uides isto supplicio mortis addictum; sed, ne statuas illis hoc peccatum . Persistens ergo beatissimus Martyr in testimonio ueritatis, et caritatis ardens spiritu, sicut nostis, peruenit ad gloriosissimum finem; et qui uocatus usque ad finem perseuerauit, in fine quod uocabatur adeptus est, sui nominis gloria Stephanus perductus est ad coronam. Quando ergo beatus Stephanus pro Christo primus sanguinem fudit, quasi corona processit de celo; ut eam sumerent sequentes in premio, qui precedentis uirtutem imitarentur in prelio. Impleuerunt postmodum terram crebra martyria. Quicumque postea sanguinem pro Christi confessione fuderunt, imposuerunt coronam illam capiti suo, et eam secuturis integram seruauerunt. Et modo, fratres, de celo pendet: quisquis eam concupierit, ad eam uelociter uolabit. Et ut Sanctitatem uestram breuiter atque euidenter hortemur, multis non opus est uerbis: sequatur Stephanum, quicumque desiderat coronam. Conuersi ad Dominum, etc.



SERMO CCCXu [* 1Kb]  . In solemnitate Stephani martyris, II.



CAPUT PRIMUM.

1. Stephani gesta canonico Libro contenta. Actuum Apostolorum liber legi solitus a Dominico Pasche. Beatissimus Stephanus quomodo fuerit diaconus ordinatus cum aliis sex etiam ipse septimus, et quomodo peruenerit ad supernam coronam, cum ipsa lectio legeretur, audistis. Hoc primum primi Martyris meritum commendatum est Charitati uestre: quia cum aliorum martyrum uix Gesta inueniamus, que in solemnitatibus eorum recitare possimus, huius passio in canonico libro est. Actus Apostolorum liber est de Canone Scripturarum. Ipse liber incipit legi a Dominico Pasche, sicut se consuetudo habet Ecclesie. In hoc ergo libro, cui titulus est, Actus Apostolorum, audistis quomodo sint electi, et ab Apostolis ordinati septem diaconi, in quibus sanctus Stephanus erat. Priores Apostoli, sequentes diaconi. Et prior martyr de diaconis, quam de Apostolis,: prior uictima de agnis, quam de arietibus.

2. Stephani passio similis passioni Christi. Falsi testes contra utrumque. ueritatis magna uis. Quantam autem cum Domino suo et Saluatore suo habuit similitudinem passionis! Falsi testes aduersus istum, quomodo aduersus illum: et de ipsa re. Nostis enim et recolitis, falsi testes  contra Dominum Christum quid dixerunt: Nos audiuimus eum dicere, Soluo templum hoc, et post triduum edifico alterum nouum . Non autem hoc Dominus dixerat: sed uicina uoluit esse falsitas ueritati. Quomodo sunt falsi testes? Audierunt dixisse: Soluite templum hoc, et post triduum resuscitabo illud. Euangelista autem dicit: Hoc autem dicebat de templo corporis sui . Falsi testes, pro eo quod dictum est Soluite, dixerunt Soluo. Modicum in syllabis mutauerunt: sed tanto falsi testes peiores fuerunt, quanto propinquare ueritati per calumniam uoluerunt. Et huic quid obiectum? Nos audiuimus eum dixisse quia iehsu Nazarenus destruet templum hoc, et mutabit consuetudinem Legis . Falsum testimonium dicebant, et uera prophetabant. Quomodo Caiphas ille, magister illorum, princeps sacerdotum, dans consilium Iudeis, ut occideretur Christus, hoc dixit: Expedit unum mori, quam ut tota gens pereat. Ait autem euangelista: Hoc non a semetipso dixit, sed cum esset pontifex anni illius, prophetauit quia oportebat Christum mori pro gente . Quid hoc est, fratres? Magna uis est ueritatis. Oderunt ueritatem homines, et ueritatem prophetant nescientes. Non agunt, sed agitur de illis. Processerunt ergo isti falsi testes similes falsis testibus, sed pro quibus occisus est Christus.



CAPUT II.

3. Stephanus in concilium adductus cur non exemplo Christi tacet. Super tectum predicare. Illi adduxerunt eum in concilium, ut haberent maius iudicium. Amicus autem Christi, cum dixisset causam suam, predicauit ueritatem Domini sui. Moriturus erat: quare impiis pia lingua taceret? Quare non pro ueritate moreretur? Hoc uno impar Domino suo, certi causa mysterii, quantum pertinet ad similitudinem passionis. Nam ille Deus est excellentia maiestatis. Dominus quando ad passionem ductus est, interrogatus tacere maluit: iste non tacuit. Quare ille tacere maluit? Quia predictum de illo erat: Sicut ouis ad immolandum ductus est, et sicut agnus coram tondente se sine uoce, sic non aperuit os suum . Iste autem quare tacere noluit? Quia ab ipso Domino dictum erat: Que dico uobis in tenebris, dicite in lumine; et que in aure auditis, predicate super tecta . Quomodo sanctus Stephanus super tectum predicauit? Quia domum luteam carnem calcauit. Qui enim mortem non timet, carnem calcat. Hic prius exposuit illis ab initio legem Dei, ab Abraham usque ad Moysen, usque ad datam legem, usque ad introitum in terram promissionis; ut commendaret quia non erat uerum testimonium, unde illi calumniam commouebant. Deinde de Moyse dedit eis magnam similitudinem ad Christum. Reprobatus ab eis Moyses, et ipse eos liberauit: reprobatus liberauit. Non reddidit malum pro malo: imo reddidit bonum pro malo. Sic et Dominus Christus reprobatus a Iudeis, ipse illos est postea liberaturus.



CAPUT III.

4. Iudeorum gens per Christum in quibusdam liberata. Sed modo qui moritur, mortuus est. Iudei quos uides, habebunt tempus liberationis  sue, per ipsum quem reprobauerunt; sed nesciunt. Modo qui blasphemant, pereunt: tunc alii erunt, non isti. Quando ista dicimus, non aliis, sed sibi promittimus salutem. Gens liberabitur, non isti. Intendite et accipite similitudinem. Numquid non modo Gentes liberat Deus? Credunt omnes gentes in Christum, et fiunt de filiis diaboli filii Dei. Tamen illi parentes nostri, de quibus nati sumus, qui idola coluerunt, cum idolis perierunt.

5. Stephanus in Iudeos lingua ferox, corde lenis. Audistis, et spectacula cordis uidistis. Sonus erat in auribus, uisio in mentibus. Spectastis magnum agonem sancti Stephani, qui in agone lapidabatur. Quis? Qui iamdudum legem docebat. Quam legem docebat? Quam illi in tabulis lapideis acceperunt. Merito lapidei facti, amicum Christi lapidauerunt. Dura ceruice , et non circumcisi corde et auribus. Quem prophetarum non occiderunt patres uestri? Seuire uidetur: lingua ferox, cor lene. Clamabat, et amabat. Seuiebat, et saluos fieri uolebat. Quis non crederet iratum, quis non crederet odiorum facibus inflammatum, quando dicebat, Dura ceruice, et non circumcisi corde et auribus? Interea de celo Dominus aspexit, et uidit. Apertum est celum: uidit Iesum tanquam exhortantem athletam suum. Nec tacuit quod uidit: Ecce uideo, inquit, celum apertum, et Filium hominis stantem ad dexteram maiestatis. Illi hoc audito, quasi blasphemia esset, quod ille dixisset, aures obturauerunt, ad lapides cucurrerunt. In Psalmo erat dictum, Sicut aspidis surde, et obturantis aures . Prorsus exhibuerunt quod de illis predictum erat. Cepit lapidari. Modo attendite illum seuientem, recolite uerba dura: Dura ceruice, et non circumcisi corde et auribus . Quasi inimicus erat: tanquam, si fieri posset, omnes occidere cupiebat. Hoc dicat, qui cor non uidet. Latebat cor eius: sed audita sunt nouissima uerba eius, et patuerunt occulta eius, cum lapidaretur. Domine Iesu, inquit, accipe spiritum meum. Tibi dixi: tibi morior. Domine Iesu, accipe spiritum meum. Quia adiuuisti, uicit quem suscipis. Accipe spiritum meum, de manu eorum qui oderunt tuum. Hoc dixit sanctus Stephanus stans.



CAPUT Iu.

Et post hoc fixit genu, et ait: Domine, ne statuas illis hoc peccatum. Ubi est, Dura ceruice? Hoc est totum quod clamabas? hoc est totum quod seuiebas? Foris clamabas, et intus orabas.

6. Stephanus pro se orans stat, quia exigit debitum. Homo ex se malus, Dei autem dono bonus.---Domine Iesu, accipe spiritum meum: hoc stans. Exigebat enim debitum, quando dicebat, Domine Iesu, accipe spiritum meum. Exigebat debitum, quod martyribus promissum erat: debitum, de quo dicit Apostolus, Ego enim iam immolor, et tempus resolutionis mee instat. Bonum certamen certaui, cursum consummaui, fidem seruaui: de cetero reposita est mihi corona iustitie, quam reddet mihi Dominus in illa die iustus iudex . Reddet, reddet quod debet. Qui erat ante debitor suppliciorum, postea cepit Deum tenere  largitorem premiorum. Unde fuit apostolus Paulus debitor suppliciorum? Quia inimicus Ecclesie, quia persecutor. Ipsum audi: Non sum dignus dici apostolus, quia persecutus sum Ecclesiam Dei. Non sum dignus, dignus dicit. Quare non es dignus? Penas pati, in gehennas intrare, pro meis meritis cruciari, hoc eram dignus: apostolus esse, non eram dignus. Unde ergo hoc tibi, quo non eras dignus? Secutus est: Sed gratia Dei sum quod sum . Malo meo fui quod fui: dono Dei sum quod sum. Ut ergo postea exigeret debitum, prius accepit indebitum. Quod debitum postea? Superest mihi corona iustitie, quam reddet mihi Dominus in illo die iustus iudex. Reddet mihi, debetur mihi: indebitum prius. Quid? Non sum dignus uocari apostolus: sed gratia Dei sum quod sum. Sic et sanctus Stephanus, Domine Iesu, stans secum ad fiduciam, quia bene militauerat, bene certauerat, hosti non cesserat, timorem calcauerat, carnem spreuerat, mundum et diabolum uicerat: inde stabat cum diceret, Domine Iesu, accipe spiritum meum.

7. Saulus in Stephani cede seuior persecutor. Saulus à Saüle dictus Paulus, modicus, paruus. Stephanus pro inimicis fixo genu orat, quia petit indebitum. Quando iste exigebat debitum, Paulus apostolus cumulabat sibi debitum. Ille petebat debitum bonum: ille addebat ad debitum malum. Quid enim putatis, fratres? Quando lapidabatur Stephanus, audistis, sed forte non aduertistis, posuerunt falsi testes lapidaturi Stephanum, posuerunt uestimenta sua ad pedes cuiusdam adolescentis, nomine Sauli.



CAPUT u.

Iste Saulus, et postea Paulus: persecutor Saulus, predicator Paulus. Saulus enim nomen est a Saüle. Saül persecutor erat regis Dauid. Talis fuerat Saül in Dauid, qualis Saulus in Stephanum. Postea uero cum uocatus esset de celo; uocatus, prostratus, mutatus, ubi cepit apostolus predicare uerbum Dei; mutauit sibi nomen, et dixit se Paulum. Et hoc quare elegit? Quia Paulus modicus est, Paulus paruus est. Nos solemus sic loqui: uidebo te post paulum, id est post modicum. Unde ergo Paulus? Ego sum minimus Apostolorum . Magna, diuina spectacula! Qui erat in cede Stephani persecutor, factus est regni celorum postea predicator. Quantum seuiebat in illa cede, uultis audire? uestimenta lapidantium seruabat, ut omnium manibus lapidaret. Ergo posteaquam Stephanus sanctus stans exigeret debitum dicens, Domine Iesu, accipe spiritum meum; attendens inimicos suos, qui sibi lapidando malum debitum faciebant, et addebant ad thesaurum illum, de quo dicit apostolus Paulus, Tu autem secundum duritiam tuam et cor impenitens, thesaurizas tibi iram in die ire et reuelationis iusti iudicii Dei : attendit eos, et misertus est eis, et fixit pro eis genu. Pro se stabat, pro eis genua figebat. Discreuit iustum a peccatoribus: pro iusto stans petebat, quia mercedem exigebat; pro peccatoribus genua fixit, quia sciebat quam difficile pro tam sceleratis posset exaudiri. Quamuis iustus, quamuis sub ipsa corona constitutus,  non presumpsit, sed genu fixit: non attendens quid ipse dignus esset petendo accipere, sed quid ipsi digni essent, a quibus uolebat horrenda supplicia remouere. Domine, inquit, ne statuas illis hoc peccatum.

8. Christus in crucis cathedra docens regulam pietatis. Discipulum imitatorem habet Stephanum. Quod Stephanus humilis, Christus sublimis: quod ille ad terram inclinatus, hoc Christus in ligno suspensus. Nam recolite quia et ipse ait: Pater, ignosce illis, quia nesciunt quid faciunt . Sedebat in cathedra crucis, et docebat Stephanum regulam pietatis. O Magister bone, bene pronuntiasti, bene docuisti. Ecce discipulus tuus orat pro inimicis suis, orat pro lapidatoribus suis. Ostendit quomodo te debuerit imitari sublimem humilis, creatorem creatura, mediatorem uictima, Deum et hominem homo: Deum, sed tamen in cruce hominem; Deum Christum, sed in cruce hominem, quando dicebat clara uoce, Pater, ignosce illis, quia nesciunt quid faciunt.



CAPUT uI.

Dicit sibi ille: Ille orauit pro inimicis suis, quia Christus, quia Deus, quia Unicus; ego qui sum, qui hoc faciam? Si multum est ad te Dominus tuus, nescis quia Stephanus est conseruus tuus? Docuit Deus per Stephanum non exinanitum. Si ista in Euangelio precessisse uidetis, fratres mei, nemo dicat in corde suo, Quis illud facit? Ecce Stephanus fecit: de se? de suo fecit? Si autem de dono Dei fecit; numquid intrauit, et contra te clausit? Numquid pontem transiuit, et precidit? Multum est ad te? Pete et tu. Fons manat, non siccauit.

9. Mansuetudo erga inimicos. Ira scorpio est. Ira inimica, preter quam ceteri inimici minime nocent. Et uere dico Charitati uestre, fratres mei: exercete uos, quantum potestis, ad exhibendam mansuetudinem, etiam erga inimicos uestros. Frenate iram, que uos stimulat ad uindictam. Ira enim scorpio est. Si te suis internis flammis excitauerit, magnum aliquid putas, si te de inimico tuo uindicaueris. Si uindicare te uis de inimico tuo, ad ipsam iram tuam te conuerte: quia ipsa est inimica tua, que occidit animam tuam. O homo bone: nolo enim dicere homo male; melius hoc dico quod te esse uolo, quam quod es: homo bone, quid tibi facturus est inimicus tuus? quid est facturus, ut multum possit; ut Deus illum ad totum permittat, quod cupit? Sanguinem tuum cupit fundere. Difficile est quidem, et ipsi rari inimici sunt, qui usque ad mortem seuiant. Solent et ipsi inimici, quando uiderint eos quos persequuntur affligi, conuertere iram in misericordiam. Difficile inuenis inimicum qui seuiat usque ad mortem. Sed fac, usque ad mortem. Talem pone tibi inimicum qui seuiat usque ad mortem. Quid facturus est? Quod Iudei Stephano: sib penam, illi coronam. Occisurus est te inimicus tuus quasi non moriturum, quasi semper uicturum? Hoc tibi facturus est inimicus, quod quandoque factura erat febris: si te occiderit, febri tue similis erit. Tibi ergo occidendo te, erit nociturus? Non: imo tibi, si bene mortuus fueris, eumque dilexeris, ad celeste premium aliquid additurus. Nescis quantum prestiterint  isti lapidatores sancto Stephano? Numquid sciebant, illi pro bonitate reddendam esse coronam, illis pro malitia reddendam esse penam? Diabolus quanta prestitit? Omnes martyres ipse nobis fecit. Sed numquid hinc iturus est  ? Sed de beneficiis suis, quod nolebat, illi imputabitur quod ipse cupiebat, non quod de illo Deus faciebat. Ergo inimicus tuus quicumque fuerit usque ad mortem, nichil tibi nocebit.



CAPUT uII.

10. Ira inimica nostra, quantum noceat. Ira non potest interimi, sed reprimi potest. Ira uide quid noceat. Agnosce inimicam tuam: agnosce cum qua pugnas in theatro pectoris tui. Angustum theatrum; sed Deus spectat: ibi doma inimicam tuam. uis uidere quam sit ista uera tua inimica? Modo ostendo. Oraturus es Deum: uentura est hora ut dicas, Pater noster, qui es in celis. uenturus es ad illum uersum, Dimitte nobis debita nostra. Quid sequitur? Sicut et nos dimittimus debitoribus nostris . Ibi illa inimica stat contra te. Sepit uiam orationis tue: murum erigit, et non est qua transeas. Bene totum dixisti: Pater noster. Cucurrit: Dimitte nobis debita nostra. Et quid postea? Sicut et nos dimittimus debitoribus nostris. En ipsa aduersaria contradicit; nec ante uelum, sed intus: in ipso secretario cordis tui, ibi tibi clamat, contradicit. Qualis inimica, fratres, que contradicit? Sicut et nos dimittimus. Non permittitur ut seuias contra inimicum tuum: in istam seuias. Melior est qui uincit iram, quam qui capit ciuitatem, Scriptura dicit . Quod dixi modo, scriptum est: Melior est qui uincit iram, quam qui capit ciuitatem. Numquid non bellator imperator quando uenit ad aliquos hostes, et inuenit ciuitatem munitam, armatis instructam, optimam, aduersantem sibi, si illam ceperit, si illam uicerit, si illam euerterit, triumphos querit? Sicut autem narrat Scriptura, Melior est qui uincit iram, quam qui capit ciuitatem. In manu tua est. Non potes illam interimere, potes illam reprimere. Si fortis es, iram uince: et ciuitati parce. uideo uos attentos, scio quam bene accepistis. Deus adsit certaminibus uestris, ut prosit uobis quod tanti Martyris agonem spectastis; ut quomodo uincentem uidistis et uincenti fauistis, sic et uos in corde uestro uincatis.



SERMO CCCXuI [* 1Kb]  . In solemnitate Stephani martyris, III.



CAPUT PRIMUM.

1. Stephanus inter diaconos primus. Prodigia a Stephano facta, sed per nomen Christi. Beatissimus et in Christo gloriosissimus martyr Stephanus iam sermone suo saginauit nos: sed post illam saginam appono uobis de sermone ministerii mei quasi secundam mensam. Et quid dulcius inuenio quod in ea ponam, quam Christum et Martyrem ipsum? Ille enim Dominus, iste seruus: sed Stephanus de seruo amicus. Nos autem sine dubio serui:  ille prestet ut simus et amici. Tamen quales serui? Tales qui possimus salua conscientie fronte cantare, Mihi autem ualde honorificati sunt amici tui, Deus . Antequam occideretur sanctus Stephanus in aperto, et in occulto coronaretur, audistis qualis fuerit electus ab Apostolis. Inter diaconos illos nominatur primus, sicut inter Apostolos Petrus. Ergo cum esset ab Apostolis ordinatus, in breui ad passionem precessit ordinatores suos: ab eis est ordinatus, sed prior est coronatus. Quid ergo audistis, cum eius passio legeretur? Stephanus autem plenus gratia et Spiritu sancto, faciebat prodigia et signa magna in plebe, per nomen Domini Iesu Christi . Intelligite quis, per cuius nomen. Qui nostis amare Stephanum, in Christo amate. Hoc enim uult, hoc illi gratum est: inde gaudet, hoc acceptum habet. Non enim nomen suum uoluit iactare apud lapidatores suos. Attendite quem confitebatur, quando lapidabatur; quem confitebatur in terra, quem uidebat in celo; pro quo tradebat carnem suam, cui commendabat animam suam. Numquid enim legimus, aut in doctrina sana alicubi legere possumus, quia faciebat aut facit signa iehsu per nomen Stephani? Fecit Stephanus, sed per nomen Christi. Hoc facit et modo: quidquid uidetis quia fit per memoriam Stephani, in nomine Christi fit; ut Christus commendetur, Christus adoretur, Christus exspectetur iudex uiuorum et mortuorum, et ab eis qui illum diligunt ad dexteram stetur. Quando enim uenerit, stabunt ad dexteram, stabunt ad sinistram: beati, qui ad dexteram; miseri, qui ad sinistram.



CAPUT II.

2. Duri Iudei in Stephanum. Imitetur tamen Dominum suum beatissimus Stephanus. Miro modo inter lapides patiebatur duros, mittentes, quid, nisi quod erant? Ut sciatis quia duros patiebatur; hoc illis dixit: Dura ceruice, et non circumcisi corde et auribus, uos semper Spiritui sancto restitistis. Mori uis, festinas lapidari, ardes coronari. uos semper Spiritui sancto restitistis. Talia cum diceret, fremebant illi, et stridebant dentibus suis. Adde, Stephane, adde quod non ferant, adde quod sustinere non possint: adde unde te possint lapidare, ut inueniamus quod celebrare. Aperti sunt celi: uidit Martyr martyrum caput; uidit Iesum stantem ad dexteram Patris: uidit, ut non taceret [1 1Kb] . Non illi uidebant, sed inuidebant; et ideo non uidebant, quia inuidebant. Non tacuit ille quod uidit, ut perueniret ad eum quem uidit. Ecce, inquit, uideo celos apertos, et Filium hominis stantem ad dexteram maiestatis. Illi continuerunt aures suas, quasi contra blasphemiam. Agnoscitis illos in Psalmo: Sicut aspidis, inquit, surde et obturantis aures suas, ne audiat uocem incantantis, et medicamentum medicatum a sapiente . Sicut enim dicuntur aspides, quando incantantur, ut non prorumpant et exeant de cauernis suis, premere unam aurem ad terram, et de cauda sibi alteram obturare, et tamen incantator producit illas: sic et isti adhuc in cauernis suis stridebant, quando in suis cordibus  estuabant. Nondum prorumpebant: obturauerunt aures suas. Iam prorumpant, appareant qui sint: ad lapides currant. Cucurrerunt, lapidauerunt.



CAPUT III.

3. Dominum Stephanus moriens imitatur, commendando spiritum suum et orando pro interfectoribus suis. Quid Stephanus? quid? Attendite prius illum, quem bonus amicus imitabatur. Dominus iehsu Christus, cum penderet in cruce, dixit: Pater, in manus tuas commendo spiritum meum. Hoc sicut homo, sicut crucifixus, sicut natus ex femina, sicut carne indutus; sicut pro nobis moriturus, sicut in sepulcro futurus, sicut tertio die resurrecturus, sicut in celos ascensurus. Omnia enim ista in homine. Homo ergo: Pater, in manus tuas commendo spiritum meum. Ille dixit, Pater: Stephanus, Domine Iesu. Quid et ipse? Accipe spiritum meum. Tu dixisti Patri, ego tibi. Mediatorem agnosco. uenisti iacentem leuare: non cecidisti mecum. Accipe, inquit, spiritum meum. Hoc pro se orabat: uenit illi in mentem aliud, unde imitaretur Dominum suum. Recolite pendentis uerba in ligno, et intendite uerba [1 1Kb] eius qui lapidabatur confitentis. Quid ille? Pater, ignosce illis, quia nesciunt quid faciunt . Forte in ipsis erat tunc Stephanus, qui nesciebant quid faciebant. Multi enim postea crediderunt. Et incertum est nobis unde fuerit beatissimus Stephanus, utrum ex illis qui prius in Christum crediderant, sicut Nicodemus qui ad eum uenit nocte , qui ibi sepeliri meruit ubi et iste, quia per illum et iste inuentus est [2 1Kb] : utrum ergo in his fuerit, an forte in illis qui post ascensum Domini ueniente Spiritu sancto, quando impleti sunt discipuli, et loquebantur linguis omnium gentium, compuncti Apostolis dixerunt, uiri fratres, quid faciemus? indicate nobis. Desperabant enim de salute, eo quod Saluatorem occiderant. Et ait illis Petrus: Agite penitentiam, et baptizetur unusquisque uestrum in nomine Domini nostri Iesu Christi; et accipietis Spiritum sanctum, et remittentur uobis peccata uestra . Putas omnia? Quid peccatorum remanebat, quando et illud peccatum remittebatur, quo remissor occisus est peccatorum? Quid peius, quam occidere Christum? Hoc deletum est. Quid igitur? Forte inter illos fuit Stephanus. Si inter illos fuit; et pro illo ualuit illa oratio, Pater, ignosce illis, quia nesciunt quid faciunt. Tamen et Saulus inter illos fuit. Cum lapidaretur Stephanus agnus, adhuc ille erat lupus, adhuc sanguinem sitiebat; adhuc manus suas quibus lapidaret parum putabat, lapidantium uestimenta seruabat. Ergo recolens quid pro se dictum sit, si et ipse inter illos erat, de quibus dixit Dominus, quando ait, Pater, ignosce illis, quia nesciunt quid faciunt; imitans ergo etiam in hoc ipso Dominum suum, ut eius amicus esset, dixit et ipse, Domine, ne statuas illis hoc peccatum . Sed quomodo dixit? Posito genu in terra. Se stans commendauit: quando orauit  pro inimicis, genu fixit. Quare se stans commendauit? Quia iustum commendabat. Quare pro illis genua fixit? Quia pro sceleratis orabat. Domine, ne statuas illis hoc peccatum.



CAPUT Iu.

4. Saulus lupus, propter Stephani orationem mutatus in ouem. Putas uerba ista audiuit Saulus? Audiuit, sed irrisit: et tamen ad orationem Stephani pertinebat. Adhuc grassabatur, et iam pro illo Stephanus exaudiebatur. Nostis enim iam, ut aliquid dicam de Saulo, et postea Paulo; utique nostis: in eodem libro scriptum est quemadmodum crediderit Paulus. Occiso Stephano persecutionem grauissimam Ecclesia Ierosolymis passa est. Fugati sunt fratres qui ibi erant: soli Apostoli remanserunt [1 1Kb] ; ceteri fugabantur. Sed tanquam ardentes faces, quocumque ueniebant, accendebant. Stulti Iudei, quando illos de Ierosolymis fugabant, carbones ignis in siluam mittebant. Adhuc Saulus, cui non suffecit occisus Stephanus, quod libenter recolimus, quia iam colimus, quid fecit? Accepit epistolas a sacerdotibus et Scribis, ut ubicumque inueniret uiros uie huius, id est, Christianos, alligatos adduceret ad supplicia sumenda, qualia sumpserat Stephanus. Et iratus ibat Saulus, ibat lupus ad caulas, ad greges Domini: ut rabidus lupus sanguinem sitiebat, cedes anhelabat, ibat per uiam. Et ille desursum: Saule, Saule, quid me persequeris? Lupe, lupe, quid agnum persequeris? Ego quando sum occisus, leonem occidi. Quid me persequeris? Exue te lupo: esto de lupo ouis de oue pastor .



CAPUT u.

5. Pictura Stephani lapidationem et Sauli conuersionem exhibens. Dulcissima pictura est hec [2 1Kb] , ubi uidetis sanctum Stephanum lapidari, uidetis Saulum lapidantium uestimenta seruantem. Iste est Paulus Apostolus Christi Iesu, iste est Paulus seruus Christi Iesu. Bene audistis uocem, Quid me persequeris? Stratus es, erectus es: prostratus persecutor, erectus predicator. Dic, audiamus: Paulus seruus Christi Iesu, per uoluntatem Dei . Numquid per uoluntatem tuam, o Saule? Per uoluntatem tuam scimus, uidimus fructus tuos: occisus est Stephanus per uoluntatem tuam. Per uoluntatem Dei, uidemus fructus tuos: ubique legeris, ubique recitaris, ubique ad Christum aduersantia corda conuertis, ubique pastor bonus magnos greges colligis. Cum eo quem lapidasti, cum Christo regnas. Ambo ibi uos uidetis; ambo modo sermonem nostrum auditis; ambo pro nobis orate. Ambos uos exaudiet, qui uos coronauit, unum prius, alterum postea: unum qui persecutionem passus est, alterum qui persecutus est. Ille tunc agnus erat, ille autem lupus erat: modo autem ambo agni sunt. Agni agnoscant nos, et in grege Christi uideant nos: orationibus suis commendent nos, ut quietam et tranquillam uitam impetrent Ecclesie Domini sui.



SERMO CCCXuII [* 1Kb]  . De Stephano martyre, Iu.



CAPUT PRIMUM.

1. Reliquie Stephani in Africam translate, ac ubique ob Dei beneficia diffamate. Preceptum diligendi inimicos habet grande premium. Exemplum de Patre celesti datum. Martyr Stephanus, beatus et primus post Apostolos ab Apostolis diaconus ordinatus, ante Apostolos coronatus; illas terras passus illustrauit, istas mortuus uisitauit  . Sed mortuus non uisitaret, nisi et mortuus uiueret. Exiguus puluis tantum populum congregauit: cinis latet, beneficia patent. Cogitate, karissimi, que nobis Deus seruet in regione uiuorum, qui tanta prestat de puluere mortuorum. Caro sancti Stephani per loca singula diffamatur: sed fidei eius meritum commendatur. Sic exspectemus consequi temporalia beneficia, ut eum imitando accipere mereamur eterna. Quod nobis beatus Martyr imitandum in sua passione proposuit, hoc attendere, hoc credere, hoc implere, uere est solemnia Martyris celebrare. Dominus noster inter precepta magna et salubria, diuina et altissima que dedit discipulis suis, hoc uidetur hominibus graue, quod iussit ut diligant inimicos suos. Graue preceptum, sed grande premium. Denique cum hoc moneret, uidete quid dixerit: Diligite inimicos uestros, benefacite his qui uos oderunt, et orate pro persequentibus uos. Audisti opus, exspecta mercedem; et uide quid addat: Ut sitis, inquit, filii Patris uestri qui in celis est, qui solem suum facit oriri super bonos et malos, et pluit super iustos et iniustos . Hoc uidemus, hoc negare non possumus. Numquid dictum est nubibus: Pluite super agros cultorum meorum, et recedite ab agris blasphematorum meorum? Numquid dictum est soli: uideant te qui me colunt, non te uideant qui mihi maledicunt? Beneficia de celo, beneficia de terra: scatent fontes, agri pinguescunt, arbores fructibus onerantur. Habent ista boni, habent et mali; habent grati, habent ingrati. Qui prestat tanta bonis et malis, putamus nichil seruat bonis? Hoc dat bonis et malis, quod dedit et lapidatoribus Stephani: hoc uero seruat bonis, quod dedit Stephano.



CAPUT II.

2. Exemplum aliud in Christo. Maxime ergo, fratres, exemplo huius Martyris, inimicos nostros amare discamus. Exemplum propositum est de Deo Patre, qui solem suum oriri facit super bonos et malos. Dixit hoc etiam Filius Dei, post acceptionem carnis sue, per os carnis sue, quam suscepit amando inimicos suos. Qui enim amator inimicorum suorum  in mundum uenit, omnes prorsus inimicos suos inuenit, neminem amicum inuenit. Pro inimicis sanguinem fudit: sed sanguine suo inimicos conuertit. Inimicorum suorum peccata suo sanguine deleuit: delendo peccata, ex inimicis amicos fecit. De his amicis erat etiam Stephanus: imo est et erit. Ostendit tamen primus ipse Dominus in cruce, quod monuit. Undique enim Iudeis frementibus, irascentibus, irridentibus, insultantibus, crucifigentibus, ait: Pater, ignosce illis, quia nesciunt quid faciunt . Cecitas enim me crucifigit. Cecitas crucifigebat: et crucifixus eis de sanguine suo collyrium faciebat.

3. Exemplum et in Stephano. Euangelium et instrumentum est et testamentum. Sed homines pigri ad preceptum, auidi ad premium, qui non diligunt inimicos suos, sed de illis se uindicare affectant, nec attendunt Dominum, qui si uellet se uindicare de inimicis suis, non remaneret qui laudaret eum; quando audiunt locum istum Euangelii, quo Dominus in cruce dixit, Pater, ignosce illis, quia nesciunt quid faciunt; dicunt sibi, Ipse hoc potuit, tanquam Filius Dei, tanquam unicus Patris. Caro enim pendebat, sed Deus intus latebat. Nos autem quid sumus, qui ista faciamus? Fefellit qui iussit? Absit: non fefellit. Si multum ad te putas imitari Dominum tuum, attende Stephanum conseruum tuum. Dominus Christus, unicus Dei Filius: numquid hoc Stephanus? Dominus Christus, de incorrupta uirgine natus: numquid hoc Stephanus? Dominus Christus uenit, non in carne peccati, sed in similitudine carnis peccati : numquid hoc Stephanus? Sic natus est ut tu; inde natus est, unde et tu; ab eo renatus est, a quo et tu; eo pretio redemptus, quo et tu; tanti ualet, quanti uales. Unum instrumentum nobis factum est. Euangelium instrumentum est, ubi omnes empti sumus [1 1Kb] : ubi tu, ibi ille. Quia serui sumus, instrumentum est: quia filii sumus, testamentum est. Ipsum attende, conseruum attende.



CAPUT III.

4. Lucerna infirmis oculis accensa in sanctorum exemplis. Inimicorum dilectio donum Dei. Multum est ad te, quia infirmos oculos habes, intueri solem? lucernam uide. Suis enim discipulis dixit Dominus: Nemo accendit lucernam, et ponit eam sub modio, sed super candelabrum, ut luceat omnibus qui in domo sunt . Domus, mundus est: candelabrum, Christi crux est: lucerna in candelabro lucens, Christus in cruce pendens. In ipso candelabro lucebat etiam ille, qui prius lapidantium uestimenta seruabat, de Saulo Paulus, de lupo agnus, et paruus et magnus; raptor agnorum, et pastor agnorum: in ipso candelabro lucebat, quando dicebat, Mihi autem absit gloriari, nisi in cruce Domini nostri Iesu Christi, per quem mihi mundus crucifixus est, et ego mundo . Sic luceat, inquit, lumen uestrum coram hominibus . Ecce lucet lumen Stephani, lucet lucerna ista: attendamus illam. Nemo dicat, Multum est ad me: homo erat, homo  es. Sed non accepit a se. Numquid accepit, et clausit tibi? Fons communis est: bibe unde bibit. Beneficio Dei accepit: abundat qui dedit; et tu pete, et accipe.



CAPUT Iu.

5. Obiurgatio amantis nonnunquam acerba. Stephani amor erga suos interfectores. Dominus amare et acerbe arguit Iudeos, sed amando: ue uobis, Scribe et Pharisei hypocrite . Quando dicebat ista, quis non diceret quia oderat illos? uenit ad crucem, et ait: Pater, ignosce illis, quia nesciunt quid faciunt. Sic et Stephanus in sermone suo prius arguit: Dura ceruice, et non circumcisi corde et auribus. uerba sunt sancti Stephani, quando Iudeos alloquebatur: Dura ceruice, et non circumcisi corde et auribus; uos semper Spiritui sancto restitistis, sicut et patres uestri. Quem prophetarum non occiderunt patres uestri? Ista dicendo, quasi odit, quasi seuit. Lingua clamat, cor amat. Audiuimus linguam clamantem, probemus animum diligentem. Nam cum ad lapides cucurrissent, duri ad duros, iactabant in illum pares suos. Petris lapidabatur, qui pro Petra moriebatur; dicente Apostolo, Petra autem erat Christus . Et cum tanta esset in docendo constantia, uidete qualis exstiterit in morte patientia. Hi enim ictibus lapidum corpus ipsius quatiebant, et ille pro inimicis orabat: contundebatur homo exterior, et supplicabat interior. Sed Dominus qui cinxerat, qui probauerat, qui ei characterem, non in manu, sed in fronte posuerat, spectabat desuper militem suum, iuuaturus certantem, coronaturus uincentem. Denique ostendit se illi. Ecce enim, inquit, uideo celos apertos, et Filium hominis stantem ad dexteram Dei. Solus uidebat, quia illi soli apparebat. Et quid ait pro se? Domine Iesu, accipe spiritum meum. Pro se rogans stetit, pro illis genu flectit: pro se erectus, pro illis curuus; pro se celsus, pro illis humilis: genu flexit, et ait, Domine, ne statuas illis hoc peccatum. Et hoc dicto, obdormiuit . O somnus pacis! Qui inter lapides inimicorum dormiuit, quomodo in suis cineribus uigilabit? Dormiuit securus, quietus in pace; quia spiritum suum Domino commendauit.



SERMO CCCXuIII [* 1Kb]  . De martyre Stephano  , u.

1. Reliquie Stephani martyris in loco sacro collocate. Detectio corporum Geruasii et Protasii. Altare Deo erectum super reliquias Stephani. Exspectat Sanctitas uestra scire quid hodie in isto loco positum sit. Reliquie sunt primi et beatissimi martyris Stephani. Audistis, cum passionis eius lectio legeretur de libro  canonico Actuum Apostolorum, quemadmodum lapidatus sit a Iudeis, quemadmodum Domino commendauerit spiritum suum, quemadmodum etiam in extremo genibus fixis orauerit pro lapidatoribus suis . Huius corpus ex illo usque ad ista tempora latuit; nuper autem apparuit, sicut solent apparere sanctorum corpora martyrum, reuelatione Dei, quando placuit Creatori. Sic ante aliquot annos, nobis iuuenibus [1 1Kb] apud Mediolanum constitutis, apparuerunt corpora sanctorum martyrum Geruasii et Protasii. Scitis quod Geruasius et Protasius longe posterius passi sunt, quam beatissimus Stephanus. Quare ergo illorum prius, et huius postea? Nemo disputet: uoluntas Dei fidem querit, non questionem. uerum autem reuelatum fuit ei, qui res ipsas inuentas monstrauit. Precedentibus enim signis locus demonstratus est; et quomodo fuerat reuelatum, sic et inuentum est. Multi inde reliquias acceperunt, quia Deus uoluit, et huc uenerunt. Commendatur ergo Charitati uestre et locus et dies: utrumque celebrandum in honorem Dei, quem confessus est Stephanus. Nos enim in isto loco non aram fecimus Stephano, sed de reliquiis Stephani aram Deo. Grata sunt Deo huiusmodi altaria. Queris quare? Quia pretiosa in conspectu Domini mors sanctorum eius . Redempti sunt sanguine, qui sanguinem pro Redemptore fuderunt. Ille fudit, ut eorum salus redimeretur: illi fuderunt, ut Euangelium eius diffamaretur. Reddiderunt uicem, sed non de suo: ut enim hoc possent, ille donauit; et ut fieret quod ab ipsis fieri potuit, ille donauit. Exhibendo dignationem, dedit occasionem. Factum est, passi sunt, calcauerant mundum.

2. Martyres non tantum seculi delicias, sed, quod difficilius est, tormenta uicerunt. Certamen usque ad sanguinem. Parum eis fuit contemnere delicias seculi; penas, minas, tormenta uicerunt. Pro confessione enim Dei contemnere quod delectat, ualde magnum: sed minus est contemnere quod delectat, quam uincere quod molestat. Constitue alicui dictum esse, Nega Christum, et do tibi quod non habes: contempsit quod delectat, et non negauit. At ille persecutor adiecit: Non uis accipere quod non habes? tollo quod habes. Non sic sapit lucrum, quomodo dolet damnum: quia facilius est non manducare, quam uomere. Non acquisiuit, non manducauit: quod acquisierat perdidit, quod manducauerat uomuit. In non manducando gula fraudatur, in uomendo stomachus euertitur. Fortior est ergo in confessione Christi, qui damna non timuit, quam qui lucra contempsit. Sed damna qualia? Amissionem pecunie, amissionem patrimonii, amissionem rerum omnium, quas habebat. Sed inimicus nondum proxime accessit. Res perierunt, que forinsecus adiacebant. Si non sunt amate cum haberentur, non contristauerunt cum amitterentur. Et ut breuiter dicam, quando amittuntur, tantum meroris dimittunt, quantum cum haberentur,  amari potuerunt. Sed persecutori illorum temporum, quando occidebantur sancti, parum fuit dicere: Aufero quod habes. Torqueo, inquit, ligo, occido. Hoc qui non timuit, mundum uicit. Certamen pro ueritate ad summum perduxerunt, qui usque ad ista certauerunt. Hoc est quod dicit in Epistola ad Hebreos: Nondum enim usque ad sanguinem aduersus peccatum certastis . Ipsi sunt perfecti, qui aduersus peccatum usque ad sanguinem certauerunt. Quid est aduersus peccatum? Aduersus magnum peccatum: aduersus negationem Christi. Nostis quomodo certauerit aduersus peccatum Susanna usque ad sanguinem . Sed ne sole femine hinc habeant consolationem, et uiri de numero suo aliquid querant tale, quale in Susanna extitit: nostis quemadmodum Ioseph contra peccatum usque ad sanguinem certauit . Similis est causa. Et illa habuit falsos testes eos ipsos, quibus consentire noluit, ne peccaret; et ille eam ipsam, cui noluit consentire. Utrique quibus non est ad peccatum consensum, falsum dixerunt testimonium; et qui audierunt crediderunt: sed Deum non uicerunt. Liberatur illa, liberatur et ille. Quid, si et morerentur, nonne amplius liberarentur, quando securi coronarentur? Quare dixi, securi coronarentur? Quia nulla tentatio remaneret. Nam etsi liberata est Susanna, adhuc tentanda; et ipse Ioseph adhuc tentandus liberatus est. Unde tentandus? quia tentatio est uita humana super terram . Usque ad mortem tota tentatio: post mortem sola beatitudo; sed Sanctorum, quorum mors pretiosa est in conspectu Dei. Et illa ergo contra peccatum, id est contra adulterium, et ille contra tale peccatum, usque ad sanguinem certauerunt. Maius peccatum est Christum negare, quam adulterium perpetrare. Adulterium carnis est, illicite concumbere: adulterium cordis est, ueritatem negare. In fide, in mente, ibi debet esse castitas. Prima ibi est parens Eua corrupta. uis nosse in illa corruptione magnitudinem iniquitatis? Attende in nobis, qui inde nati sumus, magnitudinem calamitatis. uerbi huius mei sanctam Scripturam testem citabo: A muliere, inquit, initium factum est peccati, et propter illam morimur omnes . Quod illa accepit in pena, hoc contemnunt martyres pro uictoria. Mortem illis comminatus est Deus, ne peccarent: mortem martyribus inimicus comminatus est, ut peccarent. Illi ut morerentur, peccauerunt: martyres mortui sunt, ne peccarent. Unde illis pena inflicta, inde istis gloria suscitata.

3. Martyrii quedam lucta in tentationibus quotidianis. Certauerunt ergo, et uicerunt. Priores uicerunt: sed non pontem quo transiere preciderunt, et nostrum accessum prohibuerunt. Patet cui placet: nec qualem illi passi sunt, optanda est persecutio; sed quotidiana est humane uite tentatio. Aliquando egrotat fidelis, et ibi est tentator. Promittitur illi pro salute illicitum sacrificium, noxia et sacrilega ligatura, nefanda incantatio, magica consecratio promittitur, eique dicitur: Ille et ille peius te periclitati sunt, et  sic euaserunt; fac, si uis uiuere; morieris, si non feceris. uide si non est, Morieris, si Christum non negaueris. Quod dicebat aperte martyri persecutor, hoc tibi ex obliquo dicit occultus tentator. Fac tibi hoc remedium, et uiues: nonne hoc est, Sacrifica, et uiues? Si non feceris, morieris: nonne hoc est, Si non sacrificaueris, morieris? Inuenisti parem pugnam, quere parem palmam. In lecto es, et in stadio es; iaces, et luctaris. Permane in fide; et dum fatigatus es, uincis. Habetis ergo, karissimi, non paruum solatium, orationum locum. Martyr Stephanus hic honoretur: sed in eius honore coronator Stephani adoretur.



SERMO CCCXIX [* 1Kb]  . De Stephano martyre, uI.



CAPUT PRIMUM.

1. Stephani ad Iudeos oratio quam prudens. Stephanus tanquam seruus miracula facit in Christi nomine. Donet mihi Dominus pauca dicere salubriter, qui donauit sancto Stephano tanta dicere fortiter. Sic cepit ad suos persecutores loqui, quasi timeret eos: uiri fratres et patres, audite. Quid lenius? quid clementius? Conciliabat auditorem, ut commendaret Saluatorem. Blande cepit, ut diu audiretur. Et quia hinc fuerat accusatus, quod uerba dixerat contra Deum et legem, ipsam legem illis exposuit, ut eius legis esset predicator, cuius accusabatur esse uastator. Hoc et audiuimus et audistis: non sunt nostra multa necessaria, quia multa audistis. Hoc tantum exhortor ad Charitatem uestram edificandam, ut sciatis sanctum Stephanum honorem Christi quesisse, ut sciatis sanctum Martyrem testem Christi fuisse, ut sciatis eum tanta tunc miracula in nomine Christi fecisse. Hoc enim salubriter scitis, Stephanum sanctum fecisse miracula in nomine Christi, nullum autem miraculum fecisse Dominum Christum in nomine Stephani: ut discernatis seruum a Domino, cultorem a Deo, adoratorem ab adorando. Quando enim discernitis, tunc uos amat. Non enim pro se ille sanguinem fudit, sed pro Christo fudit.



CAPUT II.

2. Spiritum suum Christo commendat. uidete cui animam suam commendauerit. Ecce, inquit, uideo celos apertos, et Filium hominis stantem ad dexteram Dei. uidit Christum confitens Christum, moriturus pro Christo, perrecturus ad Christum; et in extremis cum ictus crebrescerent lapidum, et dura uulnera a duris cordibus iactarentur, uidit se uicinum, non exitio, sed exitui; uidit animam suam iam exituram, et commendauit eam. Cui? Illi quem uidit, illi quem coluit, illi cui seruiuit, illi cuius nomen predicauit, illi pro cuius Euangelio animam posuit, illi commendauit ipsam animam. Domine, inquit, Iesu, accipe spiritum meum. Fecisti me uictorem, recipe in triumphum [1 1Kb] . Accipe spiritum meum. Illi persequuntur, tu suscipe: illi eiiciunt, tu intromitte. Dic spiritui meo, Intra in gaudium Domini tui . Hoc est enim, Accipe spiritum meum.

 3. Quonam receptus eius spiritus a Christo. Sed spiritum illius quo accepit iehsu? in quam mansionem? in quod celum celi? Quis comprehendit? quis explicat.



CAPUT III.

uis audire compendium  ? Audi ipsum Christum: Pater, uolo ut ubi ego sum, et illi sint mecum . Esse ubi est Christus, que potest comprehendere cogitatio? cuius ad hoc explicandum sufficit sermo? Fidei commendetur, a lingua non exspectetur. Audistis, cum Euangelium legeretur, Ubi ego sum, illic et minister meus . Grecum codicem legite, et diaconum inuenietis. Quod enim interpretatus est latinus, Minister; grecus habet, Diaconus; quia uere diaconus grece, minister est latine: quomodo martyr grece, testis latine; apostolus grece, missus latine. Sed iam consueuimus nominibus grecis uti pro latinis. Nam multi codices Euangeliorum sic habent, Ubi sum ego, illic et diaconus meus. Hoc putate dictum, quia hoc est dictum, Ubi sum ego, illic et diaconus meus. Ergo bene diaconus ipsius, Domine Iesu, accipe spiritum meum. Tu promisisti Euangelium legi, Euangelium predicaui, Ubi sum ego, illic et diaconus meus. Exstiti tibi diaconus tuus, ministraui tibi sanguinem meum, posui pro te animam meam; redde mihi promissionem tuam.



CAPUT Iu.

4. Pro lapidatoribus suis cur genu fixo orat. Et pro Iudeis, pro lapidatoribus suis, pro cruentis cordibus, pro crudelibus animis quomodo orauit? Genu fixit. Tanta humilitas Stephani, magnus reatus est illius populi. Pro se stans rogauit, pro illis genu fixit. Illos sibi preposuit? Absit: non est credendum. Diligebat inimicos: sed de proximo dictum est, Diliges proximum tuum sicut te ipsum . Quare ergo genu fixit? Quia sciebat se pro sceleratis orare; et quanto erant illi maligniores, tanto se difficilius exaudiri. Dominus in cruce pendens, Pater, inquit, ignosce illis: Stephanus sub lapidibus genu fixo, Domine, ne statuas illis hoc delictum . Secutus est uestigia pastoris sui, tanquam bona ouis: bonus agnus secutus est Agnum, cuius sanguis tulit peccatum mundi. Impleuit quod ait apostolus Petrus: Christus pro nobis passus est, relinquens nobis exemplum, ut sequamur uestigia eius .



CAPUT u.

5. Stephanus in sua passione imitator Christi patientis. uide hominem sequentem uestigia Domini sui. Christus in cruce, Pater, in manus tuas commendo spiritum meum: Stephanus sub lapidibus, Domine Iesu, suscipe spiritum meum. Christus in cruce, Pater, ignosce illis, quia nesciunt quid faciunt : Stephanus sub lapidibus, Domine Iesu, ne statuas illis hoc delictum. Quomodo posset iste non ibi esse ubi erat quem secutus est, ubi erat quem imitatus est?



CAPUT uI.

6. Detectio corporis eius. Orationes ipsius multa impetrant, non omnia. Triumphauit, coronatus est. Latuit tanto tempore corpus eius, processit quando Deus uoluit, illuminauit terras, tanta miracula fecit, mortuus uiuos facit mortuos, quia nec mortuus.  Ergo hoc commendo Charitati uestre, ut sciatis quod orationes eius multa impetrant, non tamen omnia. Nam inuenimus etiam in libellis qui dantur, fuisse illi difficultates impetrandi, et accepisse tamen postea beneficium, non deficiente supplicis fide. Non cessatum est, oratum est, et dedit postea Deus per Stephanum. Sunt uerba orantis Stephani, et responsum est illi: Pro qua oras non est digna, hoc et hoc fecit. Et tamen institit, rogauit, accepit.



CAPUT uII.

Dedit nobis intelligere, quia in cuius nomine faciebat antequam carnem deponeret, in eius nomine faciunt orationes eius ut beneficia impetrentur, quibus nouit ea dari debere.

7. Stephanus conseruus noster, non pro Deo colendus. Ille autem tanquam seruus orat. Apocabatur angelus quidam cum Ioanne. Angeli tales sunt apud Deum, ut si boni fuerimus, et perfecte eum promeruerimus, Angelis equemur: Erunt, dixit, equales Angelis Dei . Angelus ostendebat multa miracula sancto Ioanni euangeliste; turbatus miraculis adorauit eum. Adorauit homo angelum; et angelus homini: Surge, quid facis? Illum adora: conseruus enim tuus sum et fratrum tuorum .



CAPUT uIII.

Si tanta humilitas apparuit in angelo, quantam putatis esse debere in martyre, sicut est? Non ergo credamus superbum esse Stephanum, cum putamus quia uirtute sua facit quod facit. Per conseruum beneficia sumamus, honorem et gloriam Domino demus. Quid uobis plus dicam et multum loquar? Legite quatuor uersus quos in cella scripsimus, legite, tenete, in corde habete. Propterea enim eos ibi scribere uoluimus, ut qui uult legat, quando uult legat. Ut omnes teneant, ideo pauci sunt: ut omnes legant, ideo publice scripti sunt. Non opus est ut queratur codex: camera illa codex uester sit. Aliquanto quidem temperius solito processimus: sed quia longa lectio recitata est, et graues estus sunt, libellum beneficiorum Dei per ipsum, quem lecturi hodie fuimus, in diem dominicum differamus.



SERMO CCCXX [* 1Kb]  . De homine sanato per orationes S. Stephani. Ubi Augustinus episcopus se excusat, quod sermonem facere non potuerit. Habitus ipso die Pasche.

De miraculis Dei per orationes beatissimi martyris Stephani libellos solemus audire. Libellus huius, aspectus est; pro scriptura notitia, pro charta facies demonstratur. Qui nostis quid in illo dolentes uidere soleatis, in presenti gaudentes legite quod uidetis: ut Dominus Deus noster abundantius honoretur, et quod in libello conscriptum est, in uestram memoriam conscribatur. Date ueniam, quia diuturnum non reddo sermonem: nostis etenim fatigationem meam. Ut heri ieiunus tanta agere possem et non deficere, ut et hodie uobiscum loquar, orationes sancti Stephani prestiterunt. Conuersi ad Dominum, etc.



SERMO CCCXXI  . Ubi libellum sanati hominis promisit, feria secunda Pasche.


Diximus quidem hesterno die, sicut meminit Charitas uestra: Huius libellus, aspectus est. Tamen quia nonnulla nobis indicauit, que nosse debetis, ad maiorem admirationem et Domini nostri gloriam, de suorum sanctorum memoriis, de quibus dictum est, Pretiosa in conspectu Domini mors sanctorum eius. ; etiam libellum dare decet, qui habet omnia que ex eius ore cognouimus. Sed si Dominus uoluerit, hodie parabitur, et uobis die crastino recitabitur.



SERMO CCCXXII  . Ubi libellum promissum sanati hominis presentauit, feria tertia Pasche.

Hesterno die libellum promisimus Charitati uestre, ubi de illo sanato audire etiam possitis, que uidere non potuistis. Si ergo placet Charitati uestre, imo quia placere debet quod et mihi placet, ambo fratres stent in conspectu uestro: ut qui illum non uiderant, in isto uideant quid ille patiebatur. Stent ergo ambo, unus cui donata est gratia, et alter cui petenda est misericordia.

Exemplar libelli a Paulo dati Augustino episcopo.
Rogo, domine beatissime papa Augustine, ut hunc libellum meum, quem ex precepto tuo obtuli, sancte plebi iubeas recitari.

Cum adhuc in patria nostra Cesarea Cappadocie moraremur, frater noster natu maior grauibus atque intolerandis communem matrem affecit iniuriis, in tantum ut ei etiam manus non dubitaret inferre. Quod nos omnes filii pariter congregati patienter tulimus, ut ne uerbum quidem fratri nostro pro matre nostra, cur hoc faceret, dixerimus. Illa autem feminei doloris stimulis incitata, iniuriosum filium maledicendo punire constituit. Cumque ad sacri Baptismatis fontem post gallorum cantus memorato filio suo iram Dei imprecatura properaret, tunc ei nescio quis in patrui nostri similitudine, ut intelligitur, demon occurrit, et ab ea prior quo pergeret requisiuit. Cui illa, ad maledicendum filio suo ob intolerabilem contumeliam se ire respondit. Tunc autem ille inimicus, quoniam in mulieris corde insaniente locum facile inuenire potuit, ut omnibus malediceret persuasit. Illa autem uipereis inflammata consiliis, sacrum fontem prouoluta corripuit, et sparsis crinibus nudatisque uberibus hoc a Deo potissimum postulauit, ut extorres patria et circumeuntes alienas terras, omne hominum genus nostro terreremus exemplo. Mox maternas preces efficax uindicta prosequitur, eumdemque continuo fratrem nostrum etate culpaque maiorem tremor membrorum tantus inuasit, quantum in me usque ante hoc triduum uestra Sanctitas uidit. Seruato autem ordine, quo nati eramus, intra unum annum eadem nos pena omnes corripuit. uidens autem  mater maledictiones suas ad tantam efficaciam peruenisse, impietatis sue conscientiam et opprobrium hominum diutius ferre non potuit: sed laqueo guttur astringens, luctuosam uitam termino funestiore conclusit. Egressi ergo nos omnes, opprobrium nostrum non ferentes, et communem patriam relinquentes passim sumus per diuersa dispersi. Ex nobis autem omnibus decem fratribus, qui nascendi quoque ordine primum sequitur ad gloriosi martyris Laurentii memoriam, que apud Rauennam nuper collocata est, sicut audiuimus, meruit sanitatem. Ego autem qui nascendi ordine sum sextus illorum, cum hac sorore mea, que me etate subsequitur, ubicumque gentium, ubicumque terrarum loca esse sacra, in quibus operaretur Deus miracula, comperissem, magno desiderate sanitatis amore carpebam iter. Sed ut de ceteris celeberrimis sanctorum locis taceam, etiam ad Anconam, Italie ciuitatem, ubi per gloriosissimum martyrem Stephanum multa miracula Dominus operatur, eadem circuitione perueni. Sed ideo alibi curari non potui, quia huic loco diuina predestinatione seruabar. Nec Uzalim ciuitatem Africe pretermisi, ubi beatus martyr Stephanus magna predicatur frequenter operari. uerumtamen ante hos tres menses, id est, calendarum ianuariarum [1 1Kb] die, tam ego quam soror mea, que hic mecum est, eadem adhuc passione detenta, euidenti sumus uisione commoniti. Ait enim mihi quidam aspectu clarus, et candido crine uenerabilis, quod intra tertium mensem desiderata esset mihi sanitas adfutura. Sorori autem mee in uisione Sanctitas tua in ea effigie, in qua te presentes uidemus, apparuit: per quod nobis significatum est, ad istum locum nos uenire debuisse. Nam et ego Beatitudinem tuam sepius postea uidebam per alias ciuitates in itinere, quo ueniebamus, talem prorsus, qualem modo conspicio. Admoniti ergo euidenti auctoritate diuina, ad hanc uenimus ciuitatem ante dies ferme quindecim. Passionis mee uel oculi uestri testes sunt, uel miserabilis soror mea, que ad eruditionem omnium, communis mali prebet exemplum: ut qui in illa qualis ego fuerim uident, in me quantum per Spiritum sanctum suum Dominus sit operatus, agnoscant. Orabam ego quotidie cum magnis lacrymis in loco ubi est memoria gloriosissimi martyris Stephani. Die autem dominico Pasche, sicut alii qui presentes erant, uiderunt, dum orans cum magno fletu cancellos teneo, subito cecidi. Alienatus autem a sensu, ubi fuerim nescio. Post paululum assurrexi, et illum tremorem in corpore meo non inueni. Huic itaque tanto Dei beneficio non ingratus, hunc libellum obtuli; in quo etiam que de nostris calamitatibus  ignorabatis, et quod de mea incolumitate et salute cognouistis, exhibui: ut et pro mea sorore orare dignemini, et pro me agere Deo gratias  .



SERMO CCCXXIII  . Habitus post libellum de sancto Stephano.



CAPUT PRIMUM.

1. Parentum imprecationes in filios, quam reformidande. Misericordia quidem Dei, fratres, sicut credendum est, omnes isti fratres, quos una Dei ira materna plaga percussit, ad huius de quo gaudemus, quandoque peruenturi sunt sanitatem. uerumtamen discant filii obsequi, timeant parentes irasci. Scriptum est, Benedictio patris firmat domum filiorum: maledictio matris eradicat fundamenta . Modo isti per terras in fundamentis patrie sue non sunt: prebent ubique spectaculum, proponunt suum supplicium; prebent oculis miseriam suam, terrent superbiam alienam. Discite, filii, quod dicit Scriptura, reddere honorem parentibus debitum. Sed et uos, parentes, quando offendimini, parentes uos esse recordamini. Orauit mater contra filios, exaudita est; quia Deus uere iustus est, quia uere iniuriam passa fuerat. Unus ipsorum et uerba contumeliosa et manus iniecerat; et ceteri matris iniuriam patienter tulerunt, nec unum pro ea uerbum contra fratrem responderunt. Iustus Deus qui audiuit precantem, audiuit dolentem. Sed quid illa misera? Nonne unde citius exaudita, inde plus punita? Discite hoc petere a Deo, ubi non timeatis exaudiri.



CAPUT II.

2. Sanitas duobus fratribus non impetrata Ancone, ut iis Hippone concederetur. Memoria Stephani qua occasione apud Anconam ante corporis eius detectionem exstructa. Nos autem, fratres, satagamus Domino Deo nostro gratias referre pro illo qui sanatus est; et pro illa que adhuc tenetur, preces fundamus. Benedicamus Deum, quia dignos nos habuit, ut hoc uideremus. Quid enim sumus, quia ego apparui istis nesciens? Illi enim me uidebant, et ego nesciebam: et admonebantur ut ad istam ciuitatem uenirent. Quis sum ego? Homo sum unus de multis, non de magnis. Et uere, ut audiat Charitas uestra, multum miror, et gaudeo nobis esse concessum: quoniam iste homo nec Ancone curari potuit; imo potuit, sed propter nos factum non est, quia facillime fieri potuit. Sciunt enim multi quanta miracula per beatissimum martyrem Stephanum in ista ciuitate fiant. Et audite quod miremini: memoria eius antiqua ibi erat, et ipsa est ibi. Sed fortasse dicis: Corpus eius nondum apparuerat, memoria ibi unde erat? Latet quidem causa: sed quid ad nos fama pertulerit, non tacebo Charitati uestre. Quando lapidabatur sanctus Stephanus, aliqui etiam innocentes, et maxime de iis qui iam in Christum crediderant, circumstabant: dicitur lapis uenisse in cubitum, et excussus inde uenisse ante quemdam religiosum. Tulit illum, et seruauit. Homo erat de nauigantibus, sors nauigationis attulit illum ad littus Ancone, et reuelatum est illi ibi debere reponi lapidem illum. Ille obediuit reuelationi,  et fecit quod iussum est: ex illo cepit esse ibi memoria sancti Stephani, et rumor erat quia brachium sancti Stephani ibi est, nescientibus hominibus quid contigisset. uerum autem intelligitur propterea ibi fuisse reuelatum, ut ibi poneret lapidem qui de cubito Martyris excussus est, quia grece cubitum dicitur. Sed qui sciunt que ibi miracula fiant, ipsi nos doceant. Non ibi ceperunt fieri ista miracula, nisi posteaquam corpus sancti Stephani apparuit. Ecce ibi non est curatus iste iuuenis, ut nostris oculis seruaretur.

3. De miraculis apud Uzalim factis. Apud Uzalim ubi est episcopus frater meus Euodius, quanta miracula ibi fiant querite, et inuenietis. Pretermissis autem aliis, indico uobis unum quod ibi factum est, ut uideatis quanta sit ibi presentia maiestatis.



CAPUT III.

Mulier quedam subito egrotum filium, cui succurrere festinando non potuit, in gremio suo catechumenum amisit: que clamans, Mortuus est, inquit, filius meus catechumenus.

4. Populi clamor ex subita curatione puelle exortus. Et cum hec diceret Augustinus, populus de memoria sancti Stephani clamare cepit, Deo gratias! Christo laudes! In quo continuo clamore, puella que curata est ad absidam perducta est. Qua uisa, populus cum gaudio et fletu, nullis interpositis sermonibus, sed solo strepitu interposito, aliquandiu clamorem protraxit: et silentio facto, Augustinus episcopus dixit, Scriptum est in Psalmo, Dixi, Proloquar aduersum me delictum meum Domino Deo meo, et tu dimisisti impietatem cordis mei . Dixi, Proloquar: nondum prolocutus sum: Dixi, Proloquar, et tu dimisisti. Commendaui istam miseram, imo ex misera, commendaui eam uestris orationibus. Disposuimus orare, et exauditi sumus. Sit gaudium nostrum actio gratiarum. Citius exaudita est mater Ecclesia, quam in perniciem maledicta mater illa. Conuersi ad Dominum, etc.



SERMO CCCXXIu  . Quo Augustinus complet partem sermonis mox precedentis miraculo interrupti.

Miraculum apud Uzalim factum. Paruulo ante baptismum extincto uita reddita, ut sacramenta perciperet. Debet a nobis hesternus sermo compleri, qui maiori interruptus est gaudio. Statueram enim et ceperam loqui Charitati uestre, quare mihi uidentur isti fratres diuina auctoritate ad hanc ciuitatem esse directi, ut hic in eis diu optata et exspectata sanitas impleretur. Et hoc uolens dicere, prius commendare ceperam Charitati uestre loca sancta, in quibus non sunt sanati, et ad nos inde sunt directi. Et dixi de Ancona ciuitate Italie: ceperam de Uzali ciuitate dicere, que est in Africa ; quia et ad illam ciuitatem eos uenire, fama eiusdem martyris et operum eius compulisset. Non est illic datum quod dari potuit, ut hic daretur ubi dari debuit. Cum autem opera diuina per sanctum Martyrem commemorare breuiter  uellem, omissis ceteris, unum institueram dicere: quod cum dico, restituta illi puelle sanitate, subito letitie tumultus exortus est, et nos aliter compulit finire sermonem. Ergo tale ibi miraculum scimus factum inter multa alia, que commemorari utique cuncta non possunt. Mulier quedam amisit in gremio egrotantem filium catechumenum infantem lactentem. Que cum uidisset amissum et irreparabiliter perditum, cepit eum magis flere fideliter, quam mater  . Non enim filii sui desiderabat uitam, nisi in futuro seculo, et hanc sibi ablatam et perisse plangebat. Impleta affectu fiducie tulit illum mortuum, et cucurrit ad memoriam beati martyris Stephani, et cepit ab illo exigere filium, et dicere: Sancte martyr, uides nullum mihi remansisse solatium. Non enim possum dicere filium precessisse, quem nosti perisse: tu enim uides quare plangam. Redde filium meum, ut habeam eum ante conspectum coronatoris tui. Hec et talia cum precaretur, lacrymis quodam modo non petentibus, sed ut dixi, exigentibus, reuixit filius eius. Et quia dixerat, Nosti quare illum queram: ostendere uoluit etiam Deus uerum animum ipsius. Continuo tulit illum ad presbyteros, baptizatus est, sanctificatus est, unctus est, imposita est ei manus, completis omnibus sacramentis, assumptus est. Illa autem tali eum cum uultu deduxit, tanquam non deduceret ad requiem sepulcri, sed ad sinum martyris Stephani. Probatum est cor fidele mulieris. Ubi ergo tale miraculum fecit Deus per Martyrem suum, non potuit ibi istos curare? Et tamen huc nobis directi sunt. Conuersi ad Dominum, etc.



SERMO CCCXXu [* 1Kb]  . In Natali uiginti Martyrum  .

1. Solemnitates martyrum cur institute. Die solemni sanctorum Martyrum debitus sermo reddendus est. De gloria martyrum locuturos, breuiter iustam causam martyrum locuturos, adiuuent nos orationes martyrum. Hoc enim per istas solemnitates commemorari debet Sanctitas uestra, primum ne arbitremur aliquid nos conferre martyribus, quia eorum dies solemnissimos celebramus. Illi nostris festiuitatibus non egent, quia in celis cum Angelis gaudent: congaudent autem nobis, non si honoremus eos, sed si imitemur eos. Quanquam et quod honoramus, nobis prodest, non illis. Sed honorare, et non imitari, nichil est aliud quam mendaciter adulari. Ad hoc ergo iste festiuitates in Ecclesia constitute sunt Christi, ut per eas congregatio membrorum Christi admoneatur imitari martyres Christi. Hec est omnino huius festiuitatis utilitas, alia non est. Si  enim nobis proponatur imitandus Deus, respondet humana fragilitas, multum esse ad se imitari eum, cui non potest comparari. Si deinde ipsius Domini nostri Iesu Christi ad imitationem nobis proponatur exemplum, qui propterea cum Deus esset, mortali carne uestitus est, ut hominibus mortalem carnem gerentibus insinuaret preceptum, et demonstraret exemplum; de quo etiam scriptum est, Christus pro nobis passus est, relinquens nobis exemplum, ut sequamur uestigia eius : tamen et hic adhuc respondet humana fragilitas, Quid simile ego et Christus? Ille etsi caro, tamen uerbum caro. uerbum enim caro factum, ut habitaret in nobis : carnem assumpsit, non uerbum perdidit; quod non erat accepit, non quod erat amisit. Deus enim erat in Christo mundum reconcilians sibi . Quid ergo simile ego et Christus? Ad tollendas igitur omnes excusationes infidelis infirmitatis, martyres nobis stratam construxerunt. Lapideis enim tabulis construenda erat, qua securi ambularemus. Ipsi fecerunt sanguine suo, confessionibus suis. Denique contemptis corporibus suis, uenienti ad gentes lucrandas Christo, tanquam in iumento illo sedenti, corpora sua sicut uestimenta strauerunt . Quis est, quem pudeat dicere, Impar sum Deo? Plane impar. Impar sum Christo? Etiam mortali Christo impar. Petrus hoc erat quod tu, Paulus hoc erat quod tu, Apostoli et Prophete hoc erant quod tu. Si piget imitari Dominum, imitare conseruum. Precessit agmen seruorum, sublata est excusatio pigrorum. Postremo adhuc dicit: Impar sum Petro, impar sum Paulo. Impar es ueritati [1 1Kb] ? Coronatur rusticitas, non excusatur uanitas. Postremo impar es pueris? impar es puellis? impar es sancte ualeriane? Si adhuc sequi piget, non uis adherere uictorie? Sic enim nobis sanctorum uiginti Martyrum series recitata est. Cepit ab episcopo Fidentio, clausit ad fidelem feminam sanctam uictoriam. Initium a fide, finis ad uictoriam.

2. In martyribus non pena attenditur, sed causa. Donatistarum falsos martyres carpit. uidete ergo, fratres: sic celebrate passiones martyrum, ut cogitetis imitari martyres. Illi ut fructuosam haberent penam, elegerunt causam. Attenderunt enim Dominum dicentem, non Beati qui persecutionem patiuntur; sed, Beati qui persecutionem patiuntur propter iustitiam . Elige causam, et non cures penam. Si autem non eligis causam, et hic et in futuro inuenies penam. Non te commoueant supplicia et pene malefacientium, sacrilegorum, hostium pacis, et inimicorum ueritatis. Non enim illi pro ueritate moriuntur: sed ideo moriuntur, ne ueritas annuntietur, ne ueritas predicetur, ne ueritas teneatur, ne unitas ametur, ne caritas diligatur, ne eternitas teneatur. O causa pessima! ideo pena infructuosa. Non attendis, qui te de pena iactas, tres cruces fuisse, quando Dominus passus est? Inter duos latrones passus est Dominus: pena non discernebat, sed causa discernebat.  Ideo martyrum uox est in illo Psalmo, Iudica me, Deus. Non timet iudicium: non enim habet quod in illo ignis absumat; ubi totum aurum est, flamma quid formidatur? Iudica me, Deus, et discerne causam meam de gente non sancta . Numquid dixit, Discerne penam meam? Diceretur ei, Penam passus est latro. Numquid ait, Discerne crucem meam  ? Ibi et adulter inclusus est. Numquid dixit, Discerne catenam meam? Ibi fures etiam colligati sunt. Numquid dixit, Discerne uulnus meum? Ferro etiam scelerati necati sunt. Cum ergo uideret omnia bonis malisque communia in passionibus, exclamauit, et ait, Iudica me, Domine, et discerne causam meam de gente non sancta. Si discernis causam meam, coronas patientiam meam. Hec Charitati uestre pro exhortatione in hoc sancto loco sufficiant; quoniam dies parui sunt, et adhuc nobis in maiore basilica restant que agamus cum Charitate uestra.



SERMO CCCXXuI [* 1Kb]  . In Natali Martyrum  .

1. Martyres ad felicitatem expediti cucurrerunt. Solemnitas beatissimorum Martyrum letiorem nobis reddidit diem. Letamur, quia de terra laboris ad regionem quietis Martyres transierunt: sed hoc non saltando, sed orando; non potando, sed ieiunando; non rixando, sed tolerando meruerunt. Contristabantur, credo, parentes eorum, quando ad passionem abierunt: sed illi letabantur et dicebant, Letatus sum in his que dicta sunt mihi, in domum Domini ibimus . Nolite, parentes, nolite plangere gaudia nostra. Si eos quos nutristis, non uultis in gehennam ire; imitari debetis, non impedire. Illi nouerant quo pergebant, et parentes increduli sine causa plangebant. Sed tunc amantes filios carnales lugebant: postea credentes in Deum dicebant, Conuertisti planctum meum in gaudium mihi, conscidisti saccum meum, et precinxisti me letitia . Utinam, fratres, rumpatur in nobis saccus penitentie, et effundatur pretium indulgentie. Martyres omnes sarcinas lucrorum seculi huius hic posuerunt, hic dimiserunt, et uiam que ducit ad uitam, expediti sicut boni milites cucurrerunt; sicut scriptum est, Tanquam nichil habentes, et omnia possidentes . Et uere in terra nichil habebant, sed in celo felicitatem perpetuam possidebant. Ad celum deuote festinabant, et uiam uite securi currebant; et adhuc longe positi manus ad palmam extendebant. Currite, sancti; sic currite, ut comprehendatis. Regnum celorum  uim patitur, et qui uim faciunt, diripiunt illud . Non est angustum: quisquis beatus uult esse, ad regnum celorum festinet. Nulli clausum est, nisi ei qui se excluserit. Paratus est Christus suscipere confessores suos. Ipse desuper dicit: Specto uos, certantes adiuuabo, uincentes coronabo.

2. Persecutoris interrogationes et martyrum responsa. Hanc pollicitationem Martyres tenentes, terrores et minas persecutoris pro nichilo habuerunt. Nam cum persecutor diceret: »Sacrificate idolis;« responderunt: »Non facimus, quia eternum Deum in celis habemus, cui semper sacrificamus; nam demoniis non immolamus.« Et iudex: »Quare ergo contra preceptum sacrum facitis?« Responderunt: »Quia magister celestis in Euangelio nobis dicit, Qui reliquerit patrem et matrem, et uxorem, et filios, et omnia que possidet, propter nomen meum, centuplum accipiet, et uitam eternam possidebit« . Et iudex: »Ergo non obtemperabitis preceptis Imperatorum?« Et responderunt: »Non.« Et ille: »Quam ergo auctoritatem potestis habere, cum uos uideatis supplicio subiacere?« Et Martyres dixerunt: »Auctoritatem Regis eterni portamus, ideo auctoritatem mortalis hominis non curamus.« Tunc in carceribus missi, catenis onerati sunt. Quantum dictum est ab impiis, Ubi est Deus eorum ? ueniat Deus eorum, in quem crediderunt, et liberet eos de carceribus, eripiat eos a gladio, eripiat eos a bestiis. Omnia ista dicebant, sed in petra positos non deiiciebant. Illi seuiebant, sed illi non timebant. Sciebant ubi eos dimittebant, et quo festinabant. Coronantur Martyres confessores, et remanserunt iudices desertores. Sic Deus uult unumquemque christianum probare, ut probatum uelit cum Martyribus coronare.



SERMO CCCXXuII [* 1Kb]  . In Natali Martyrum.

1. Martyres a sceleratis discernit, non pena, sed causa. Cantauimus Deo martyrum uoce, Iudica me, Deus, et discerne causam meam de gente non sancta . Martyrum uox est. Quis audeat dicere, Iudica me, Deus, nisi qui habet optimam causam? Promissis et minis tentatur anima, mulcetur illecebris, torquetur doloribus: omnia pro Christo uicta sunt ab inuictis martyribus. uictus est promittens mundus, uictus est seuiens mundus. Non tenuit uoluptas, non terruit cruciatus. Aurum in fornace purgatum ignem gehenne non timet. Ideo tanquam purgatus igne tribulationis beatissimus martyr securus dicit, Iudica me, Deus. Quidquid in me inueneris bonum, iudica. Donasti mihi quod tibi placeat; inueni in me, et iudica me. Non me tenuit dulcedo seculi, non me a te detorquet tribulatio seculi. Iudica me, et discerne causam meam de gente non sancta. Multi patiuntur tribulationes; parem habent penam, sed parem non habent  causam. Multa mala patiuntur adulteri, multa mala patiuntur malefici, multa mala patiuntur latrones et homicide, multa mala patiuntur scelerati omnes, multa mala, inquit, et ego martyr tuus patior: sed discerne causam meam de gente non sancta, latronum, homicidarum, scelestorum omnium. Pati talia, qualia ego, possunt: habere talem causam non possunt. Ego in fornace purgor; illi cinerescunt. Et heretici patiuntur, et plura a se ipsis; et uolunt martyres dici. Sed contra illos cantauimus, Discerne causam meam de gente non sancta. Non facit martyrem pena, sed causa.

2. Crucifixorum cum Domino una pena fuit, sed dispar causa. In passione Domini tres cruces erant; una pena, sed dispar causa. Ad dexteram unus latro, ad sinistram alter latro: in medio iudex, inter ambos pendens in cruce, quasi pronuntians de tribunali, audiuit unum dicentem, Libera te, si iustus es; audiuit alterum parem suum corripientem et dicentem, Tu non times Deum? Nos pro malis nostris ista patimur; nam iste iustus est. Malam habebat causam, et discernebat martyrum causam. Quid est enim aliud, Nos pro malis nostris ista patimur; nam iste iustus est? Quis causam discerneret martyrum a causa impiorum penam patientium? Iste, inquit, iustus agnoscitur; nos pro nobis patimur, pro malis nostris patimur. Domine: uide quid dicat socio pene sue. Christus pariter pendebat; sed non pariter uilescebat. Agnoscebatur Dominus a pendente. Unum erat crucis consortium; non erat unum premium. Quid dico? Das Christo premium, qui dator est premiorum? Domine, inquit, memento mei, cum ueneris in regnum tuum. Pendentem uidebat, crucifixum uidebat; et regnaturum sperabat. Memento, inquit, mei, non modo, sed cum ueneris in regnum tuum. Multa, inquit, mala feci, requiem celerem non mihi spero: sufficiant tormenta mea usque ad aduentum tuum. Modo torquear; cum ueneris, tunc mihi parce. Ille se differebat; sed Christus paradisum non petenti offerebat. Memento mei: sed quando? Cum ueneris in regnum tuum. Et Dominus: Amen dico tibi, hodie mecum eris in paradiso . Discipuli mei dimiserunt me, discipuli mei desperauerunt de me; et tu in cruce cognouisti me, non contempsisti moriturum, sperasti regnaturum: Hodie mecum eris in paradiso. Non a te recedo. Discreta est causa; numquid pena? Bona ergo uox, Iudica me, Deus, et discerne causam meam de gente non sancta. Omnes qui uiuimus in hoc seculo, laboremus ut bonam causam habeamus: ut si quid nobis acciderit in hoc seculo, cum bona causa hinc exeamus.



SERMO CCCXXuIII [* 1Kb]  . In Natali Martyrum.



CAPUT PRIMUM.

1. Christus prior passus patiendi uirtutem martyribus dedit. In Psalmo diximus Domino Deo nostro, Pretiosa est in conspectu  Domini mors sanctorum eius. Pretiosa est mors sanctorum martyrum; quia pretium eorum est sanguis Domini ipsorum. Passus est enim passione sua, quia erant passuri post ipsum. Precessit ipse, et secuti sunt multi. ualde enim erat aspera uia; sed fecit ipsam lenem, quando ipse ante omnes transiuit. Ideo ceteri non timuerunt transire, quia ipse prior transiuit. Mortuus est enim, et terruit discipulos suos. Resurrexit, et abstulit illis timorem, et dedit amorem. Quando enim mortuus est Christus, trepidauerunt discipuli, et putauerunt quod periit. Quando secuti sunt, ibi uidete gratiam Dei. Tunc latro credidit, quando discipuli trepidauerunt. Erat enim unus latro in cruce cum illo, sicque in illum credidit, ut diceret, Domine, in mente me habe, dum ueneris in regnum tuum . Quis illum docebat, nisi qui iuxta illum pendebat? Erat enim illi fixus a latere: sed habitabat in corde.

2. Martyres quomodo ueraces, si omnis homo mendax. Martyr grece, Testis latine. In isto autem psalmo, ubi diximus, Pretiosa in conspectu Domini mors sanctorum eius: ibi scriptum est et quod audistis, Ego dixi in ecstasi mea, Omnis homo mendax .



CAPUT II.

Quid dicimus, fratres? Omnis homo mendax. Ergo et martyres mendaces fuerunt? Si autem martyres ueraces fuerunt; quomodo uerum est, Omnis homo mendax? Scriptura dicit, Omnis homo mendax. Si dixerimus, ueraces erant martyres; Scripturam facimus mendacem. Si autem uerum dixit Scriptura, quia omnis homo mendax; ergo martyres mendaces fuerunt. Quomodo ergo habemus ostendere et Scripturam ueracem et martyres ueraces? An forte martyres non fuerunt homines? Si autem erant homines, quomodo uerum est, Omnis homo mendax? Quid ergo faciemus? Laborabimus, ut ostendamus uobis quia et Scriptura uera est, et omnis homo mendax; et martyres ueraces fuerunt, quia pro ueritate mortui sunt? Ideo enim sunt martyres, quia pro ueritate passi sunt. Martyr enim est uerbum grecum, et latine Testis dicitur. Si ergo ueri testes fuerunt, uera dixerunt; et uera dicendo coronas acceperunt. Si autem testes falsi fuerunt, quod absit, non ad coronas, sed ad penas ierunt: quia scriptum est, Testis falsus non erit impunitus . Ergo ostendamus illos ueraces. Iam ipsi se ostenderunt, quando pro ueritate etiam mori uoluerunt. Quomodo ergo uerax est Scriptura, que dicit, Omnis homo mendax? Rogemus Dominum nostrum Iesum Christum; et ipse nobis soluet istam questionem. Unde habet illam nobis soluere? De Euangelio, de quo modo loquebamur, quando uobis legebatur.



CAPUT III.

3. ueraces martyres, quia in eis Spiritus Dei loquebatur. Audistis enim, quando legebatur Euangelium, quia martyribus dicebat Dominus iehsu: Cum tradent uos, nolite cogitare quid loquamini, aut quid dicatis, dabitur enim uobis in illa hora quid loquamini. Non enim uos estis qui loquimini, sed Spiritus Patris uestri, qui loquitur in uobis . Quia si uos loquimini, mendacium dicitis: quia omnis homo mendax. uidit ergo ipse Dominus, quia omnis homo mendax, et dedit martyribus Spiritum suum; ut non ipsi loquerentur, sed Spiritus eius: ut non essent mendaces, sed ut essent ueraces. Ecce quare ueraces fuerunt; quia non ipsi loquebantur, sed Spiritus eius. Et modo quod uobis loquimur, si de nostro loquimur, mendacium dicimus. Si autem sunt Spiritus Dei, que uobis dicimus, ideo uera sunt. Et uos proficite: nolite de uestro uelle loqui, si uultis uera loqui; ut non remaneatis homines mendaces, sed sitis filii Dei ueraces.



CAPUT Iu.

4. Pro ueritate pati, martyrum est; pro falsitate, etiam impiorum. Causa patientie bona eligatur. Omnes heretici etiam pro falsitate patiuntur, non pro ueritate: quia mentiuntur contra ipsum Christum. Omnes Pagani, impii quecumque patiuntur, pro falsitate patiuntur. Nemo ergo se extollat et glorietur de passione, sed prius ostendat lingue sue ueritatem. Tu ostendis penam, ego quero causam. Tu dicis, Sum passus: ego dico quare sis passus. Nam si attendamus solas passiones, coronantur et latrones. Numquid audet dicere ille: Tanta et tanta passus sum? Quare? Quia dicitur illi: Propter facta tua mala; ideo malam habuisti penam, quia prius malam habuisti causam. Si de passione gloriandum est; potest et ipse diabolus gloriari. uidete quanta patitur, cuius ubique templa euertuntur, cuius ubique idola franguntur, cuius ubique sacerdotes et arreptitii ceduntur. Numquid potest dicere: Et ego martyr sum, quia tanta patior! Ergo homo Dei prius sibi eligat causam, et securus accedat ad penam. Quia si in bona causa accedit ad penam, post penam accipiet et coronam.



CAPUT u.

5. Iudicii futuri certitudo. Resurrectio cuiusque cum causa sua. Damnatorum acriores pene post resurrectionem. Ergo in memoria eterna erit iustus, et ab auditu malo non timebit . uenit enim iudex omnium uiuorum et mortuorum, sicut in Euangelio legimus. Et uerum est, quoniam ista que modo uidemus, non erant quando futura dicebantur. Quod uidetis modo predicari nomen Christi per omnes gentes, conuerti homines ad unum Deum, dimitti idola, dimitti demonia, euerti templa, frangi simulacra; omnia ista nondum erant, tamen dicebantur, et modo uidentur. In quibus ergo Litteris scripta sunt ista, que iam uidemus , in ipsis Litteris legimus quod nondum uenit. Nondum enim uenit dies iudicii, nondum uenit resurrectio mortuorum, nondum uenit iudicaturus, qui prius uenerat iudicandus. Iudicatus iniuste, iudicaturus iuste. Differens potentiam, cum uult ostendere patientiam. uenturus est ergo, et quomodo se promisit esse uenturum cum Angelis suis, sic ueniet et apparebit in claritate omnibus etiam resurgentibus.



CAPUT uI.

Unusquisque enim resurrecturus est cum causa sua. Qualis enim modo cum moritur, recipitur  in carcerem, talis procedit ad iudicem. Modo opus est ut componat causam suam, inclusus non potest. Qui ergo bonas habent causas, recipiuntur in requiem: qui autem malas habent causas, recipiuntur in penas. Sed maiores penas passuri sunt, cum resurrexerint: in quarum comparatione tales sunt iste quas patiuntur qui mortui sunt homines mali, qualia sunt somnia hominum qui torquentur in somnis. Anime namque eorum patiuntur, caro non patitur. Maior autem cruciatus est, si uigilans torqueatur.



CAPUT uII.

Ergo cum resurrexerint omnes, et apparuerint ante iudicem iustum, sicut ipse predixit, separabit eos sicut pastor separat oues ab hedis: hedos ponet ad sinistram, oues autem ad dexteram. Et dicet his qui ad dexteram sunt: uenite, benedicti Patris mei, percipite regnum, quod uobis paratum est ab origine mundi. Ad istam uocem gaudent dexteri, gaudent iusti. Illis autem qui sunt a sinistra dicturus est: Ite in ignem eternum cum diabolo et angelis eius . Ab hoc auditu malo iustus non timebit.

6. Martyrum beatitudo et gloria post resurrectionem maior Nondum ergo receptis fructibus [1 1Kb] suis, beati sunt modo sancti martyres, quoniam cum Christo sunt anime eorum. Quid autem paretur illis in resurrectione, quis potest uerbis explicare? Quod oculus non uidit, nec auris audiuit, nec in cor hominis ascendit, que preparauit Deus diligentibus se . Si tanta bona que accepturi sunt fideles boni, nemo explicat uerbis; non sine causa talia illis premia preparantur, qui usque ad sanguinem pro ueritate certauerunt. Non eos mundus illexit, non eos terror fregit, non tormenta uicerunt, non blanditie deceperunt. Corpora ipsa sua habebunt magna ornamenta, in quibus passi sunt magna tormenta.



SERMO CCCXXIX [* 1Kb]  . In Natali Martyrum.

1. Pretiosa mors Martyrum empta pretio mortis Christi. Per tam gloriosa sanctorum martyrum gesta, quibus ubique floret Ecclesia, ipsis oculis nostris probamus quam uerum sit quod cantauimus, quia pretiosa in conspectu Domini mors sanctorum eius: quando et in conspectu nostro pretiosa est, et in conspectu eius, pro cuius nomine facta est. Sed pretium mortium istarum mors est unius. Quantas mortes emit unus moriens, qui si non moreretur, granum frumenti non multiplicaretur? Audistis uerba eius cum appropinquaret passioni, id est, cum nostre appropinquaret redemptioni: Nisi granum tritici cadens in terram mortuum fuerit, ipsum solum manet: si autem mortuum fuerit, multum fructum affert . Egit enim in cruce grande commercium; ibi solutus est sacculus pretii nostri: quando latus eius apertum est lancea percussoris, emanauit inde pretium totius orbis. Empti sunt fideles et martyres: sed martyrum fides  probata est; testis est sanguis. Quod illis impensum est, reddiderunt, et impleuerunt quod ait sanctus Ioannes: Sicut Christus pro nobis animam suam posuit, sic et nos debemus pro fratribus animas ponere . Et alibi dicitur: Ad mensam magnam sedisti, diligenter considera que apponuntur tibi, quoniam talia te oportet preparare . Mensa magna est, ubi epule sunt ipse dominus mense. Nemo pascit conuiuas de se ipso: hoc facit Dominus Christus; ipse inuitator, ipse cibus et potus. Agnouerunt ergo martyres quid comederent et biberent, ut talia redderent.

2. Martyres non ex se, sed ex Dei gratia uictores. Sed unde talia redderent, nisi ille daret unde redderent, qui prior impendit? Unde et Psalmus, ubi scriptum cantauimus, Pretiosa in conspectu Domini mors sanctorum eius, quid nobis commendat? Considerauit illic homo quanta accepit a Deo; circumspexit quanta munera gratie Omnipotentis qui eum creauit, qui perditum quesiuit, qui inuento ueniam dedit, qui pugnantem infirmis uiribus iuuit, qui se periclitanti non subtraxit, qui uincentem coronauit, qui premium se ipsum dedit: considerauit hec omnia, et exclamauit, et dixit, Quid retribuam Domino pro omnibus que retribuit mihi? Nolebat esse ingratus, rependere uolebat, et quid rependeret non habebat. Non dixit, Quid retribuam Domino pro omnibus que tribuit mihi; sed, pro omnibus que retribuit mihi? Non tribuit, sed retribuit. Si retribuit, aliquid nos impenderamus. Plane impenderamus mala nostra, retribuit bona sua: retribuit enim bona pro malis, cum nos retribuerimus mala pro nobis. Querit ergo quid retribuat; angustias patitur, unde debitum soluat non inuenit: Quid retribuam Domino pro omnibus que retribuit mihi? Et quasi inuenerit quod retribueret, Calicem, inquit, salutaris accipiam, et nomen Domini inuocabo . Quid est hoc? Certe reddere cogitabat. Adhuc querit accipere: Calicem salutaris accipiam. Quis est calix iste? Calix passionis amarus et salubris: calix quem nisi prius biberet medicus, tangere timeret egrotus. Ipse est calix iste: agnoscimus in ore Christi calicem istum dicentis, Pater, si fieri potest, transeat a me calix iste . Nam et Filii Zebedei per matrem suam quesierunt excelsa loca, ut unus eorum sederet a dextris, alius a sinistris: quibus ille ait, Potestis bibere calicem, quem ego bibiturus sum ? Altitudinem queritis? Per uallem uenitur ad montem. Sedem queritis claritatis? Prius bibite calicem humilitatis. De ipso calice dixerunt martyres, Calicem salutaris accipiam, et nomen Domini inuocabo. Non ergo times ne ibi deficias? Non, inquit. Quare? Quia nomen Domini inuocabo. Quomodo uincerent martyres, nisi ille in martyribus uinceret, qui dixit, Gaudete, quoniam ego uici seculum ? Imperator celorum regebat mentem et linguam eorum, et per eos diabolum in terra superabat, et in celo martyres coronabat. O beati qui sic biberunt calicem istum! finierunt dolores, et acceperunt honores. Attendite ergo, karissimi:  quod oculis non potestis, mente et animo cogitate, et uidete quia pretiosa in conspectu Domini mors sanctorum eius.



SERMO CCCXXX [* 1Kb]  . In Natali Martyrum  .

1. Sermonis exordium. Beatorum solemnitas martyrum, et exspectatio Sanctitatis uestre de nobis sermonem flagitat. Intelligimus enim nos quod huic diei congruit disputare debere. Hoc uultis, hoc uolumus: hoc faciat in cuius manu sunt et nos et sermones nostri; donet facultatem, qui tribuit uoluntatem  . In hoc enim martyres flagrauerunt: inuisibilium enim amore succensi uisibilia contempserunt. Quid amauit in se, qui contempsit et se, ne perderet se? Templa enim Dei erant, et Deum uerum in se habitare sentiebant; ideo falsos deos non colebant. Audierant, sitienter hauserant, medullisque intimis cordis tradiderant, sibique quodam modo inuiscerauerant quod Dominus dixit, Si quis uult uenire post me? neget semetipsum. Neget, inquit, semetipsum, et tollat crucem suam, et sequatur me . Hinc aliquid uolo dicere, et terret me uestra intentio, iubet oratio.

2. Negare se quomodo debeat Christi discipulus. Quid est, rogo uos, Si quis uult post me uenire, neget semetipsum, et tollat crucem suam, et sequatur me? Intelligimus quid est, Tollat crucem suam; sustineat tribulationem suam: tollat enim est ferat, sufferat. Patienter, inquit, accipiat omnia que patitur propter me. Et sequatur me. Quo? Quo eum nouimus isse post resurrectionem. Ascendit enim in celum, et sedet ad dexteram Patris. Ibi nos etiam collocauit. Interim precedat spes, ut sequatur res. Quomodo debeat precedere spes, nouerunt qui audiunt, Sursum cor. Restat autem querere, quantum adiuuat Dominus, et discutere, et illo aperiente intrare, et illo donante inuenire, et uobis quod inuenire potuerimus depromere, quid sit quod ait, Neget se. Quomodo negat se qui amat se? Ita uero rationis est, sed humane: homo mihi dicit, Quomodo negat se qui amat se? Sed dicit Deus homini, Neget se, si amat se. Amando enim se, perdit se: negando se, inuenit se. Qui amat, inquit, animam, suam, perdet eam . Iussit qui nouit quid iubeat, quia scit consulere qui nouit instruere, et nouit reparare qui dignatus est creare. Qui amat, perdat. Luctuosa res est perdere quod amas. Sed interdum et agricola perdit quod seminat. Profert, spargit, abiicit, obruit. Quid miraris? Iste contemptor et perditor auarus est messor. Quid factum sit, hiems et estas probauit; ostendit tibi gaudium metentis consilium seminantis.  Ergo qui amat animam suam, perdet eam. Qui fructum in ea querit, seminet eam. Hoc est ergo neget se, ne peruerse eam amando perdat se.

3. Amor sui peruersus, uerius est sui contemptus. Pecunie amor usque ad anime contemptum. Nemo enim est qui non se amet; sed rectus amor est querendus, peruersus cauendus. Quisquis enim dimisso Deo amauerit se, Deumque dimiserit amando se, non remanet nec in se, sed exit et a se. Exit exsul pectoris sui, contemnendo interiora, amando exteriora. Quid dixi? Omnes qui mala faciunt, nonne conscientiam suam contemnunt? Ponit autem modum iniquitati sue, quisquis erubuerit conscientie sue. Ergo quia contempsit Deum ut amaret se, amando foris quod non est ipse, contempsit et se. uidete, audite Apostolum huic sensui testimonium perhibentem: In nouissimis, inquit, temporibus instabunt tempora periculosa. Que sunt tempora periculosa? Exunt homines se ipsos amantes. Hoc est caput mali. uideamus ergo si remanent uel in se, amando se; uideamus, audiamus quod sequitur: Erunt, inquit, homines se ipsos amantes, amatores pecunie . Ubi es qui te amabas? Nempe foris es. Rogo te, pecunia numquid tu es? Nempe qui neglecto Deo amasti te, amando pecuniam deseruisti et te. Prius deseruisti, postea perdidisti. Fecit enim amor pecunie ut perderes te. Mentiris propter pecuniam: Os quod mentitur, occidit animam . Ecce cum queris pecuniam, perdidisti animam tuam. Profer trutinam ueritatis, non cupiditatis: profer stateram, sed ueritatis, non cupiditatis; profer, obsecro te, et pone in una parte pecuniam, in altera animam. Iam tu appendis, et ex cupiditate fraudulentos digitos adhibes; uis ut mergat pars que habet pecuniam. Pone, noli appendere: fraudem uis facere contra te; uideo quid agas. Preponere uis pecuniam anime tue; mentiri propter illam, perdere istam. Pone, Deus appendat; qui nescit falli, nec fallere, ipse appendat. Ecce ipse appendit; uide appendentem, audi renuntiantem: Quid prodest homini, si totum mundum lucretur? uox diuina est, uox est appendentis, nec fallentis; renuntiantis, admonentis. Tu in una parte pecuniam ponebas, et in altera animam; uide ubi posuisti pecuniam. Quid respondet qui appendit? Tu pecuniam posuisti: Quid prodest homini, si totum mundum lucretur, anime autem sue detrimentum patiatur ? Animam autem appendere uolebas cum lucro: appende cum mundo. uolebas eam perdere, ut abs te acquireretur terra: plus habet ista ponderis, quam celum et terra. Sed facis hoc, quia dimittendo Deum, et amando te, existi et a te; et alia iam, que sunt forinsecus, pluris estimas quam te. Redi ad te: sed iterum sursum uersus cum redieris ad te, noli remanere in te. Prius ab his que foris sunt redi ad te, et deinde redde te ei qui fecit te, et perditum quesiuit te, et fugitiuum inuenit te, et auersum conuertit te ad se. Redi ergo ad te, et uade ad illum qui fecit te. Imitare filium illum  iuniorem; quia forte tu es. Populo dico, non uni homini; etsi omnes me [1 1Kb] audire possint, non dico uni, sed humano generi. Redi ergo, esto filius ille iunior, qui sua substantia uiuens prodige dispersa et perdita eguit, porcos pauit, fame fatigatus respirauit, recoluit memoria patrem suum. Et quid de illo Euangelium dicit? Et reuersus ad semetipsum. Qui dimiserat et semetipsum, reuersus ad semetipsum, uideamus si remanserit in semetipso. Reuersus in semetipsum dixit, Surgam. Ergo ceciderat. Surgam, inquit, et ibo ad patrem meum. Ecce iam negat se, qui inuenit se. Quomodo negat? Audite: Et dicam illi, Peccaui, inquit, in celum, et coram te. Negat se. Iam non sum dignus uocari filius tuus. . Ecce quod sancti martyres fecerunt. Contempserunt ea que foris erant; omnes illecebras huius seculi, omnes errores atque terrores, quidquid libebat, quiquid terrebat, totum contempserunt, totum calcauerunt. uenerunt et ad se, et attenderunt se; inuenerunt se in se, displicuerunt sibi: ad eum cucurrerunt, a quo formarentur, in quo reuiuiscerent, in quo remanerent, in quo periret quod ipsi per semet ipsos esse ceperant, et hoc maneret quod in eis ipse condiderat. Hoc est negare se ipsum.

4. Petri timor audita futura passione Christi. Negare se quid. Hoc Petrus apostolus nondum poterat capere, quando Domino nostro Iesu Christo suam prenuntianti passionen ait: Absit a te, Domine, non fiet istud. Timebat ne uita moreretur. Modo, cum sanctum Euangelium legeretur, audistis quid beatus Petrus responderit Saluatori passionem suam pro nobis prenuntianti, et quodam modo promittenti. Captiuus contradicebat Redemptori. Quid agis, Apostole? quomodo contradicis? quomodo dicis, Non fiet istud? Ergo Dominus non est passurus? Scandalum tibi uerbum crucis: pereuntibus stultitia est. Redimendus es, et mercatori contradicis? Dimitte patiatur: nouit quid agat, nouit quare uenerit, nouit quomodo te querat, nouit quomodo te inueniat. Noli docere magistrum tuum; quere de latere ipsius pretium tuum. Audi tu potius corrigentem: tu noli uelle corrigere; peruersum est, preposterum est. Audi quid dicat: uade post me. Et quia ille dixit, dico; uerbum Domini non tacebo, nec Apostolo contumeliam facio. Dominus Christus ait, uade post me, satanas . Quare satanas? Quia uis ire ante me. Non uis esse satanas? uade post me. Si enim uadis post me, sequeris me: si sequeris me, tolles crucem tuam, nec mihi eris consiliarius, sed discipulus. Nam unde expauisti, Domino mortem suam prenuntiante? unde expauisti, nisi quia et tu mori timuisti? Mori timendo, non te negasti, te male amando, ipsum negasti. Sed postea beatus Petrus apostolus, postquam ter negauit Dominum, culpam illam flendo deleuit: resurgente Domino confirmatus, edificatus, pro illo mortuus est, quem mori metuendo negauerat; confitendo mortem inuenit, sed mortem inueniendo uitam apprehendit. Et ecce iam Petrus non moritur; preteriit  omnis timor, nulle illi ulterius lacryme, omnia recesserunt, manet beatus cum Christo. Calcauit enim omnes foris illecebras, minas atque terrores: negauit se, tulit crucem suam, et secutus est Dominum. Audi et apostolum Paulum negantem se: Mihi, inquit, absit gloriari, nisi in cruce Domini nostri Iesu Christi per quem mundus mihi crucifixus est, et ego mundo . Adhuc audi negantem se: uiuo, inquit, non ego. Aperta sui negatio: sed iam sequitur gloriosa Christi confessio, uiuit uero in me Christus . Quid est ergo, Nega te? Noli tu ipse uiuere in te. Quid est, Noli tu ipse uiuere in te? Noli facere uoluntatem tuam, sed illius qui habitat in te.



SERMO CCCXXXI [* 1Kb]  . In Natali Martyrum  .



CAPUT PRIMUM.

1. Amare et perdere animam suam, duobus modis intelligitur. Illa euangelica tuba, quando ait Dominus, Qui amat animam suam, perdet illam; et qui perdiderit illam propter me, inueniet eam , ad prelium accensi sunt martyres; et uicerunt, quia non de se, sed de Domino presumpserunt. Qui amat animam suam, perdet illam. Duobus modis intelligi potest, quod dictum est, Qui amat animam suam, perdet illam. Si amas illam, perdis eam. Et alio modo: Noli amare, ne perdas. Prior modus istum habet sensum: Si amas, perde illam. Si amas ergo illam, si amas, perde illam. Hic semina illam, et in celo metes illam. Agricola triticum si non perdit in semine, non amat in messe. Alius modus sic habet: Noli amare illam, ne perdas illam. uidentur sibi amare animas suas, qui timent mori. Animas suas martyres si sic amassent, sine dubio perdidissent. Quid enim prodesset tenere animam in hac uita, et perdere in futura? quid prodesset tenere animam in terra, et perdere in celo? Et quid est ipsam tenere? quamdiu tenere? Quod tenes, perit a te: si perdis, inuenis in te. Ecce tenuerunt animas suas martyres. Et quomodo essent martyres, si semper tenuissent? Sed ecce si tenuissent, numquid usque in hodiernum uixissent? Si negando Christum suas in hac uita animas tenuissent, nonne olim ex hac uita transissent, et animas utique perdidissent?



CAPUT II.

Sed quia Christum non negauerunt; transierunt de hoc mundo ad Patrem. Quesierunt Christum, confitendo; tenuerunt, moriendo. Magno itaque lucro perdiderunt animas suas; fenum perdentes: coronam promerentes: coronam, inquam, promerentes, et uitam sine fine tenentes.

2. Martyrem non facit pena, sed causa. Morientes propter Christum, non Christo, sed sibi cousuluerunt. Fit denique, imo factum est in eis, quod Dominus  subsequenter adiunxit, Et qui perdiderit animam suam propter me, inueniet eam. Qui perdiderit, inquit, propter me. Tota causa ibi est. Qui perdiderit, non quomodocumque, non qualibet causa, sed propter me. Illi enim in prophetia iam dixerant martyres, Propter te mortificamur tota die . Propterea martyrem non facit pena, sed causa.



CAPUT III.

Quando Dominus passus est, tres cruces causa discreuit. Inter duos latrones crucifixus erat: hinc et inde facinorosi confixi, in medio ipse. Et tanquam illud lignum tribunal esset, insultantem damnauit, confitentem coronauit. Quid faciet iudicaturus, si hoc potuit iudicatus? Iam ergo discernebat cruces. Nam, si pena interrogaretur, similis erat Christus latronibus. Sed si interroget quis crucem, quare crucifixus est Christus; respondet nobis, Propter uos. Dicant ergo illi et martyres: Et nos mortui sumus propter te. Ipse propter nos, nos autem propter illum. Sed ipse propter nos, ut conferret nobis beneficium: nos autem propter illum, non ad impertiendum illi beneficium. Proinde nobis in utroque consultum est: et quod manat ex illo, uenit ad nos; et quod fit propter illum, redit ad nos. Ipse est enim de quo dicit anima, que letatur in Domino: Dixi Domino, Deus meus es tu; quoniam bonorum meorum non eges . Quid enim est, bonorum meorum, nisi a te datorum? Et quomodo eget aliquo bono, a quo datur omne bonum?



CAPUT Iu.

3. Dona Dei bonis et malis communia. Proprium seruatur bonis. Dedit nobis naturam, ut essemus: dedit animam, ut uiueremus: dedit mentem, ut intelligeremus: dedit alimenta, ut mortalem uitam sustentaremus: dedit lucem de celo, fontes de terra. Sed hec omnia communia dona sunt bonorum et malorum. Si hec dedit et malis, nichil ergo proprium seruat bonis? Seruat plane. Et quid est illud quod seruat bonis? Quod oculus non uidit, nec auris audiuit, nec in cor hominis ascendit. Quod enim in cor hominis ascendit, infra cor hominis erat: ideo in cor ascendit, quia supra illud est cor quo ascendit. Quod seruat bonis, cor illuc ascendit. Non quod ascendit in cor tuum, sed quo ascendit cor tuum, hoc tibi seruat Deus. Noli surdus audire, Sursum cor. Quod ergo oculus non uidit, nec auris audiuit, nec in cor hominis ascendit; oculus non uidit, quia non est color; auris non audiuit, quia non est sonus; nec in cor ascendit, quia non est terrena cogitatio. Sic intelligite, Quod oculus non uidit, nec auris audiuit, nec in cor hominis ascendit, que preparauit Deus diligentibus se .



CAPUT u.

4. Deus ipse bonorum premium erit. Adhuc quid hoc sit forsitan queretis a me. Illum interrogate, qui cepit in uobis habitare. Dico tamen et ego quod inde sentio. Hoc enim uos queritis quid Deus proprium seruat bonis, si tanta largitur et malis et bonis. Et cum dicerem, Quod oculus non uidit, nec auris audiuit, nec in cor hominis ascendit, non desunt qui dicant, Putas quid est? Ecce quid est quod seruat Deus solis bonis, quos tamen ipse fecerit bonos:  ecce quid est. Breuiter premium nostrum definitum est per prophetam: Ero illorum Deus, et ipsi erunt mihi plebs . Ero illorum Deus: premium nobis se ipsum promisit. Quere aliud, si inueneris melius. Si dicerem, Promisit aurum; gauderes: se promisit, et tristis es? Si diues Deum non habet, quid habet? Nolite aliquid a Deo querere; nisi Deum. Gratis amate, se solum ab illo desiderate [1 1Kb] . Nolite timere inopiam: dat se ipsum nobis, et sufficit nobis. Det se ipsum nobis, et sufficiat nobis. Philippum apostolum audite in Euangelio: Domine, ostende nobis Patrem, et sufficit nobis .



CAPUT uI.

5. Auari martyres auri. Quid ergo miramini, fratres, si amatores Dei martyres tanta pertulerunt, ut acquirerent Deum? Amatores auri uidete quanta patiantur. Hiemalibus asperitatibus se nauigando committunt: sic feruent auaritia, ut nulla formident frigora; iactantur uentis, suspenduntur et deprimuntur fluctibus; ineffabilibus periculis usque ad mortem agitantur. Dicant et ipsi auro, Propter te mortificamur tota die. Dicant martyres Christo, Propter te mortificamur tota die. uox quidem est similis: sed causa est ualde dissimilis. Ecce utrique dixerunt, isti Christo, illi auro, Propter te mortificamur tota die. Respondeat Christus suis martyribus, Si moriemini pro me, et uos inuenietis et me. Respondeat autem aurum auaris, Si naufragaueritis pro me, et uos perdetis et me. Amantes ergo et imitantes; non inaniter amantes, sed amantes et imitantes, dies martyrum celebremus, et estus istos nostros, gaudiorum refrigerio mitigemus. Cum illis enim sine fine regnabimus, si eos fideliter et non inaniter diligamus.



SERMO CCCXXXII [* 1Kb]  . In Natali Martyrum  .

1. Martyres unde amici Christi. Diligere inuicem iubemur propter regnum Dei. Quando honorem martyribus exhibemus, Christi amicos honoramus. Queritis que causa eos amicos Christi fecerit? Ipse Christus ostendit: ait enim, Hoc est preceptum meum, ut diligatis inuicem. Diligunt inuicem qui histriones simul spectant, diligunt inuicem qui simul se in popinis inebriant, diligunt inuicem mala sibi conscientia sociati. Cum ergo dixisset Christus, Hoc est preceptum meum, ut diligatis inuicem, debuit distinguere dilectionem. Fecit utique: audite. Cum enim dixisset, Hoc est preceptum meum, ut diligatis inuicem; mox addidit sicut ego dilexi uos. Sic diligite inuicem, propter regnum Dei, propter uitam eternam. Amate simul, sed me. Amaretis inuicem, si simul diligeretis histrionem: magis diligite inuicem, simul amando eum qui displicere [2 1Kb] non potest, Saluatorem.

2. Quantum diligere inuicem precipimur. Accessit  adhuc Dominus, et docuit adhuc: tanquam diceremus ei, Et quomodo nos dilexisti, ut sciamus et nos quemadmodum nos diligere debeamus? Audite: Maiorem hac caritatem nemo habet, quam ut animam suam ponat pro amicis suis . Sic diligite inuicem, ut unusquisque animam suam ponat pro ceteris. Hoc enim martyres fecerunt, quod et ipse Ioannes euangelista in Epistola sua dicit: Sicut Christus animam suam pro nobis posuit, sic et nos debemus animas nostras pro fratribus ponere . Acceditis ad mensam potentis: nostis fideles ad quam mensam acceditis: recolite Scripturam dicentem, Cum accedis ad mensam potentis, scito quoniam oportet te talia preparare . Ad quam mensam potentis accedis? Qui tibi exhibet se ipsum, non mensam coquorum arte conditam: exhibet tibi Christus suam mensam, scilicet semetipsum. Accede ad hanc mensam, et saturare. Esto pauper, et saturaberis. Edent pauperes, et saturabuntur . Scito quoniam talia te oportet preparare. Ut intelligas, Ioannem expositorem attende. Forte enim nesciebas quid sit, Cum accedis ad mensam potentis, scito quoniam talia te oportet preparare. Audi expositorem: Sicut Christus animam suam pro nobis posuit, sic et nos debemus talia preparare. Quid est, talia preparare? Animas pro fratribus ponere.

3. Charitas Dei donum. Ut saturareris, pauper accessisti: unde talia preparabis? Ab ipso qui te inuitauit pete, ut habeas unde illum pascas. Nisi ipse tibi dederit, nichil habebis. Sed habes iam aliquid caritatis? Nec hoc tibi imputes: Quid enim habes quod non accepisti ? Habes iam aliquid caritatis? Pete ut augeat, pete ut perficiat, quousque peruenias ad illam mensam, qua maior in hac uita non est. Maiorem hac caritatem nemo habet, quam ut animam suam ponat pro amicis suis. Accessisti pauper, recedis diues: imo non recedis, sed manendo diues eris. Ab illo martyres acceperunt quod pro illo passi sunt: credite; ab illo acceperunt. Paterfamilias dedit illis unde illum pascerent. Ipsum habemus, ab ipso petamus. Et si accipere minus digni sumus, per amicos ipsius, qui eum de ipsius dono pauerunt, petamus. Orent ipsi pro nobis, ut donet et nobis. Et ut plus habeamus, de celo accipimus. Ioannem audi precursorem ipsius, Non potest homo accipere quidquam, nisi fuerit ei datum de celo . Ergo et quod habemus, de celo accepimus; et ut plus habeamus, de celo accipimus.

4. Fornicatores non esse intraturos in celestem ciuitatem. Ipsa est ciuitas [1 1Kb] , que de celo descendit: tales simus, ut intremus in eam. Audistis enim quales intrent, quales non intrent. Nolite esse tales, quales non intraturos audistis: maxime fornicatores. Nam  [2 1Kb] cum Scriptura commemorasset eos qui non intrabunt, ibi etiam nominauit homicidas: non expauistis. Nominauit fornicatores : audiui quia pectora tutudistis. Ego audiui, ego audiui, ego uidi: et quod non uidi in cubilibus uestris, uidi in sonitu, uidi in pectoribus uestris, quando tutudistis pectora uestra. Eiicite inde peccatum: nam pectora tundere, et hec eadem facere, nichil est aliud quam peccata pauimentare  1Kb] . Fratres mei, filii mei, estote casti, amate castitatem, amplectimini castitatem, diligite munditiam: quia Deus auctor munditie in templo suo, quod estis uos, eam querit; procul a templo expellit immundos. Sufficiant uobis uxores uestre, quia sufficere uos uultis uxoribus uestris. Non uis ab illa fiat aliquid preter te: noli facere aliquid preter ipsam. Tu dominus es, illa ancilla: Deus fecit utrumque. Sara, inquit Scriptura, obsequebatur Abrahe, dominum eum uocans . uerum est; istis tabulis subscripsit episcopus: ancille uestre sunt uxores uestre, domini estis uxorum uestrarum. Sed quando uenitur ad illud negotium, quo sexus discernitur, et sexus sibi uterque miscetur; Uxor non habet potestatem corporis sui, sed uir. Gaudebas, erigebas te, iactabas te. Bene dixit Apostolus, optime dixit uas electionis: Uxor non habet potestatem corporis sui, sed uir. Quia ego sum dominus. Laudasti: audi quod sequitur, audi quod non uis, rogo ut uelis. Quid est hoc? Audi: Similiter et uir; dominus ille; similiter et uir non habet potestatem corporis sui, sed mulier . Hoc libenter audi. uitium tibi tollitur, non dominium: adulteria tua prohibentur, non femine subriguntur [1 1Kb] . Tu uir es, ostende: uir enim a uirtute, uel uirtus a uiro. Habes ergo uirtutem? uince libidinem. Mulieris, inquit, caput uir . Si caput es, duc, et sequatur: sed uide quo ducas. Caput es, duc quo sequatur: sed noli ire quo non uis ut sequatur. Ne in precipitium ruas, uide ut recto tramite gradiaris. Sic uos parate intrare ad illam nouam nuptam, ad illam pulchram, ornatam uiro suo, non monilibus, sed uirtutibus. Si enim casti, et sancti, et boni intraueritis, membra ipsius noue nupte, beate et gloriose celestis Ierusalem, et uos eritis.



SERMO CCCXXXIII [* 1Kb]  . In Natali Martyrum.



CAPUT PRIMUM.

1. Martyribus data securitas. Patientia a Deo data quomodo nostra est. Panis noster, Christus. Dominus noster iehsu Christus testibus, id est martyribus suis pro humana fragilitate sollicitis, ne forte eum confitendo atque moriendo perirent, magnam securitatem dedit, dicens, Capillus de capite uestro non peribit . Times ergo ne  pereas, cuius capillus non peribit? Si sic custodiuntur superflua tua, in quanta tutela est anima tua? Non perit capillus, qui cum tondetur, non sentis; et perit anima, per quam sentis? Sane multa dura eos passuros esse predixit, ut predicendo faceret paratiores, dicerentque illi, Paratum cor meum . Quid est, paratum cor meum, nisi, Parata uoluntas mea? Paratam ergo habent martyres uoluntatem in martyrio: sed preparatur uoluntas a Domino . Illis autem malis duris atque asperis futuris commemoratis adiecit, In uestra patientia possidebitis animas uestras . In uestra, inquit, patientia. Non enim esset patientia tua, si non ibi esset et uoluntas tua. In uestra patientia: sed unde nostra? Nostrum est quod a nobis habetur, nostrum est et quod nobis donatur. Nam si non sit nostrum, non donatur. Quomodo enim aliquid donas, nisi ut eius sit cui donas? Aperta est illa confessio: Nonne Deo subiicietur anima mea? Ab ipso est enim patientia mea . Dicit nobis ipse, In uestra patientia. Dicamus illi et nos, Ab ipso est patientia mea. Tuum fecit donando, noli esse ingratus tibi assignando. Nonne in oratione dominica dicimus et nostrum esse quod a Deo est? Quotidie dicimus, Panem nostrum quotidianum. Iam dixisti, nostrum; et dicis, da nobis . Ecce nostrum, ecce da nobis. Illo dante fit nostrum. Si illo dante fit nostrum, nobis superbientibus fit alienum. Dicis, nostrum; et dicis, da nobis. Quid ergo tibi assignas, quod non tibi ipse dedisti? Quid enim habes quod non accepisti . Dicis, nostrum; et, da nobis. Agnosce largitorem, confitere te accipere, ut libenter ille dignetur dare. Quid si non egeres, qui mendicas et superbus es? Annon mendicas, qui panem petis? Panis noster eternus, Christus in Patris equalitate; panis noster quotidianus, Christus in earne: eternus sine tempore, quotidianus in tempore. Tamen ipse est panis qui de celo descendit . Fortes sunt martyres, firmi sunt martyres: sed panis confirmat cor hominis .



CAPUT II.

2. Paulo merces debita. Eidem prius pro supplicio debito, data gratia. Iam ergo audiamus Paulum apostolum dicentem, cum passioni appropinquaret, de corona sibi parata presumentem. Bonum, inquit, certamen certaui, cursum consummaui, fidem seruaui: de cetero superest mihi corona iustitie, quam reddet mihi Dominus in illa die iustus iudex; non solum autem mihi, sed et omnibus qui diligunt manifestationem eius . Reddet, inquit, mihi Dominus coronam iustus iudex. Debet ergo quod reddet. Reddet ergo iustus iudex. Non enim opere inspecto potest negare mercedem. Quod opus inspicit? Bonum certamen certaui, opus est: cursum consummaui, opus est: fidem seruaui, opus est. Superest mihi corona iustitie, merces est. Sed in mercede tu nichil agis; in opere non solus agis. Corona tibi ab ipso est; opus autem abs te est, sed non nisi ipso adiuuante. Cum autem Paulus apostolus, prius Saulus,  crudelissimus esset et immanissimus persecutor, nichil omnino boni merebatur, imo merebatur plurimum mali: merebatur enim damnari, non eligi. Et ecce subito, cum mala faceret, et mala mereretur, una celesti uoce prosternitur: persecutor deiicitur, predicator erigitur. Audi eum hoc ipsum confitentem: Qui prius fui blasphemus, et persecutor, et iniuriosus; sed misericordiam consecutus sum . Numquid ibi dixit, Reddet mihi iustus iudex? Misericordiam, inquit, consecutus sum: mala merebar, bona accepi. Non secundum peccata nostra fecit nobis. Misericordiam consecutus sum. Debita mihi non sunt reddita. Si enim debita redderentur, supplicium redderetur. Non, inquit, accepi quod debebatur: sed misericordiam consecutus sum. Non secundum peccata nostra fecit nobis.



CAPUT III.

3. Pauli mutatio. Prophetia Iacob in Paulo impleta.---Quantum distat oriens ab occidente, longe fecit a nobis iniquitates nostras . Quantum distat oriens ab occidente: auertere ab occidente, conuertere ad orientem. Ecce unus homo, Saulus et Paulus: Saulus in occidente, Paulus in oriente; persecutor in occidente, predicator in oriente. Occidunt ibi peccata, oritur inde iustitia. In occidente uetus, in oriente nouus: in occidente Saulus, in oriente Paulus. Unde hoc Saulo, unde hoc crudeli, unde hoc persecutori, unde hoc non pastori? Ipse enim erat lupus rapax, de tribu Beniamin. Ipse dicit . Dictum autem erat in Prophetia, Beniamin lupus rapax, mane rapiet predam, et ad uesperam diuidet escas . Prius consumpsit, posterius pauit. Rapiebat, prorsus rapiebat. Legite, rapiebat: legite librum Actuum Apostolorum . Litteras a pontificibus acceperat, ut quoscumque inueniret sectantes uiam Christi, uinctos adduceret puniendos. Ibat, seuiebat, cedes et sanguinem anhelabat. Ecce rapit: sed adhuc mane est, uanitas sub sole est. Fit ei uespera, quando cecitate percutitur. Oculi eius ad huius mundi uanitatem clauduntur, alii interiores illuminantur. uas paulo ante perditionis, fit uas electionis: et ecce impletur, Diuidet escas: diuisiones escarum eius ubique recitantur [1 1Kb] . uide quemadmodum diuidat escas. Nouit quid cui congruat. Diuidit; non passim, non confuse erogat. Diuidit, hoc est, distribuit, distinguit; non passim, non confuse dispensat. Loquitur sapientiam inter perfectos : quibusdam uero non ualentibus capere solidum cibum, diuidens dicit, Lac uobis potum dedi .



CAPUT Iu.

4. Paulus post Dei gratiam retribuit bona opera. Ecce hoc facit, qui paulo ante faciebat: quid? Nolo recordari: imo recorder hominis nequitiam, ut approbem Dei misericordiam. A quo patiebatur Christus, patitur pro Christo: fit Paulus ex Saulo; fit uerus testis ex falso. Qui spargebat, colligit: qui oppugnabat, defendit. Unde hoc Saulo, quod dicimus? Ipsum audiamus. Queritis, inquit, unde hoc mihi? Non est, inquit, hoc a me: Misericordiam  consecutus sum. Non est, inquit, mihi hoc a me: Misericordiam consecutus sum. Quid retribuam Domino pro omnibus que retribuit mihi? Retribuit enim, sed non mala pro malis: retribuit plane, sed non mala pro malis; retribuit bona pro malis. Quid ergo retribuam? Calicem salutaris accipiam . Certe retribuebas? Accipis: adhuc accipis. Sed modo plane propinquante passione, retribuam bona pro bonis, non bona pro malis. Prius ergo Dominus debebat mala pro malis: noluit autem retribuere mala pro malis, sed retribuit bona pro malis. Retribuendo bona pro malis, inuenit quomodo retribueret bona pro bonis.



CAPUT u.

5. Bona opera dona Dei. Pauli propria nonnisi mala. Ecce enim in Paulo, prius Saulo, nichil boni inuenit. Cum in illo nichil boni inuenisset, mala dimisit, bona retribuit. Cum ergo ei prius bona retribuit, preuenit: sed donando bona [1 1Kb] quibus retribueret bona, ecce retribuit mercedem his bonis operibus. Bonum certamen certanti, cursum consummanti, fidem seruanti, retribuit bona; sed quibus bonis? Que ipse dedit. Annon ipse dedit, ut bonum certamen certares? Si non ipse dedit, quid est quod alio loco dicis, Plus illis omnibus laboraui; non autem ego, sed gratia Dei mecum ? Ecce iterum dicis, Cursum consummaui. Non et ipse dedit, ut cursum consummares? Si non ipse dedit, quid est quod alio loco dicis, Non uolentis, neque currentis, sed miserentis est Dei ? Fidem seruaui. Seruasti: agnosco, approbo; fateor, seruasti. Sed, Nisi Dominus custodierit ciuitatem, in uanum uigilat qui custodit eam . Illo ergo ipso adiuuante, ipsoque donante, et bonum agonem certasti, et cursum consummasti, et fidem seruasti. Da ueniam, Apostole, propria tua non noui, nisi mala. Da ueniam, Apostole; dicimus, quia tu docuisti: audio confitentem, non inuenio ingratum. Prorsus tua a te tibi parata non nouimus, nisi mala. Cum ergo Deus coronat merita tua, nichil coronat nisi dona sua.



CAPUT uI.

6. Contra presumentes de libero arbitrio, probatur non inesse nobis quidquam boni, nisi a Deo. Spiritus huius mundi facit superbos. Hanc fidem ueramque pietatem, ne quis extollatur de libero arbitrio, in bonis operibus : hanc, inquam, fidem ueramque pietatem nulle argumentationes euellant de cordibus uestris. Seruate quod accepistis. Quid enim habetis quod non accepistis? Hoc est Deo confiteri, dicere quod ait apostolus Paulus, Nos autem non spiritum huius mundi accepimus. Spiritus huius mundi facit superbos, spiritus huius mundi facit inflatos, spiritus huius mundi facit ut putet se quisque aliquid esse, cum nichil sit. Sed contra spiritum huius mundi, quid ait Apostolus? Contra spiritum huius mundi inflatum, superbum, tumidum, elatum,  non solidum, quid ait? Nos non spiritum huius mundi accepimus, sed spiritum qui ex Deo est. Unde probas? Ut sciamus que a Deo donata sunt nobis . [Audiamus  ergo Dominum dicentem, Sine me nichil potestis facere . Et illud, Nemo habet quidquam, nisi ei datum fuerit desuper . Et, Nemo uenit ad me, nisi Pater qui misit me traxerit eum . Et illud, Ego sum uitis, uos palmites. Sicut palmes non potest facere fructum a semetipso, nisi manserit in uile; sic et uos, nisi in me manseritis . Et illud quod Iacobus apostolus protestatur, dicens: Omne datum bonum, et omne donum perfectum desursum est, descendens a Patre luminum . Et quod apostolus Paulus ad reprimendam presumptionem illorum, qui de libero arbitrio gloriantur, clamat et dicit, Quid habes quod non accepisti? Si autem accepisti, quid gloriaris quasi non acceperis ? Et illud, Gratia salui facti sumus per fidem, et hoc non ex nobis. Dei enim donum est, ut ne quis extollatur . Et illud, uobis donatum est pro Christo, non solum ut in eum credatis, sed etiam ut pro ipso patiamini. Et illud, Deus qui cepit in uobis opus bonum, perficiet . Hec ergo et his similia diligenter ac fideliter cogitantes, non acquiescamus eis qui liberum arbitrium in superbiam extollentes, precipitare magis quam eleuare conantur. Sed humiliter consideremus illud quod Apostolus dicit, Deus est qui operatur in uobis et uelle et perficere .

7. Gratias agendum Deo. Gratias agamus Domino ac Saluatori nostro, qui nos nullis precedentibus meritis uulneratos curauit, et inimicos reconciliauit, et de captiuitate redemit, de tenebris ad lucem reduxit, de morte ad uitam reuocauit: et humiliter confitentes fragilitatem nostram, illius misericordiam deprecemur, ut quia nos, secundum Psalmistam, misericordia sua preuenit , dignetur in nobis non solum custodire, sed etiam augere munera uel beneficia sua, que ipse dignatus est dare; qui cum Patre et Spiritu sancto uiuit et regnat Deus in secula seculorum. Amen.]



SERMO CCCXXXIu [* 1Kb]  . In Natali Martyrum  .

1. Martyrum securitas sub presidio Dei. Omnium quidem bonorum fidelium Christianorum, maxime tamen gloriosorum martyrum est uox ista: Si Deus pro nobis, quis contra nos? Fremebat mundus aduersus eos, populi meditabantur inania, principes conueniebant in unum : excogitabantur noui cruciatus, et penas incredibiles inueniebat ingeniosa crudelitas. Obruebantur opprobriis, falsis arguebantur criminibus, custodiis intolerabilibus includebantur, ungulis exarabantur, ferro perimebantur, bestiis subrigebantur, ignibus cremabantur, et dicebant  martyres Christi: Si Deus pro nobis, quis contra nos? Totus mundus contra uos, et dicitis: Quis contra nos? Respondent tibi: Et quis est totus mundus, quando pro eo nos morimur, per quem factus est mundus? Dicant, dicant, audiamus, simul dicamus: Si Deus pro nobis, quis contra nos? Seuire possunt, maledicere possunt, calumniari possunt, falsis opprobriis agitare possunt, postremo possunt corpus non solum perimere, sed etiam laniare; et quid facient? Ecce enim Deus auxiliator mihi est, et Dominus susceptor est anime mee . Dic mihi [1 1Kb] , beate martyr: corpus tuum laniatur, et tu dicis, Nihil ad me pertinet? Etiam dixi. Quare? dic nobis quare. Quia Dominus susceptor est anime mee. Corpus meum per animam meam restauratur. Capillus meus non perit, et caput perit? Pilus meus non perit. Sed a canibus corpus tuum laceratur. Et quid ad me? Etsi a canibus corpus meum laceratur, sed a Domino suscitatur. Mundus interfector est corporis mei, sed Dominus susceptor est anime mee. Et quid mihi obest, cum sit Dominus susceptor anime mee, quod mundus interfector est corporis mei? Quid perdidi? quid amisi? Quando Dominus susceptor est anime mee, erit et restitutor corporis mei. Quid mihi deerit, si membra mea dilaceret inimicus, quando capillos meos dinumerat Deus? Exhortans martyres suos Christus, ne ab inimicis persecutoribus aliquid formidarent, Capilli, inquit, uestri omnes numerati sunt . Timebo ergo de damno membrorum, quando securitatem accepi de numero capillorum? Ergo dicamus, dicamus ex fide, dicamus in spe, dicamus flagrantissima caritate: Si Deus pro nobis, quis contra nos?

2. Unde securi et certi sumus de Dei presidio. Christi mors, pignus uite eius nobis donate. Ecce contra te rex, et tu dicis, quis contra nos? Ecce contra te omnis populus, et tu dicis, Quis contra nos? Unde probas, o gloriose martyr; unde mihi probas quod dicis, Si Deus pro nobis, quis contra nos? Manifestum est enim quia si Deus pro uobis, quis contra uos? Sed proba quia Deus pro uobis. Non ergo probo? Ecce doceo: Qui Filio proprio non pepercit, sed pro nobis omnibus tradidit eum. Hoc quod sequitur, cum Apostolus legeretur, audistis. Cum enim dixisset, Si Deus pro nobis, quis contra nos? tanquam ei diceretur, Proba quia Deus pro uobis: continuo attulit grande documentum, continuo introduxit Martyrem martyrum, Testem testium; illum scilicet cui proprio Filio Pater non pepercit, sed pro nobis omnibus tradidit illum: hinc probauit Apostolus uere se dixisse, Si Deus pro nobis, quis contra nos? Qui etiam Filio proprio non pepercit, sed pro nobis omnibus tradidit illum. Quomodo non et cum illo omnia nobis donauit ? Quando cum illo omnia donauit nobis, et ipsum donauit nobis. Numquid terret me fremitus mundi, cui donatus est artifex mundi? Christum nobis donatum esse gaudeamus, et nullos Christi inimicos in hoc seculo timeamus. Quis enim nobis donatus sit uidete: In principio erat uerbum, et uerbum  erat apud Deum, et Deus erat uerbum. Ipse est Christus, ipse est unigenitus Dei Filius, ipse est gignenti ceternus. Omnia per ipsum facta sunt. Quomodo non nobis donata sunt, que per ipsum facta sunt, quando nobis donatus est ipse, per quem omnia facta sunt? Et ut sciatis quia ipse est: uerbum caro factum est, et habitauit in nobis . Desidera et expete donatam tibi uitam Christi; et donec peruenias, tene pignus mortem Christi. Non enim, promittens nobis uicturum se esse nobiscum, potuit maius pignus dare nobis, quam mori pro nobis. Mala, inquit, uestra pertuli, bona mea non reddam [1 1Kb] ? Promisit, cautionem fecit, pignus dedit; et tu dubitas credere? Promisit, cum hic inter homines ambularet; cautionem fecit, cum Euangelium scriberet. Ad pignus ipsius quotidie dicis, Amen. Pignus accepisti, quotidie erogatur tibi. Noli desperare, qui uiuis ex pignore.

3. Christus ipse futurus possessio nostra. An forte iniuria fit unigenito Filio, cum dicitur quod donatus est nobis, tanquam ipse futurus sit nostra possessio? Plane ipse futurus est. Quid enim si quispiam hodie tibi donet uillam amenam et fertilem, ubi te delectet semper habitare propter amenitatem, unde te possis facile sustentare propter fertilitatem; nonne amplecteris donum, et danti gratias agis? In Christo mansuri sumus. Quomodo non erit nostra possessio, ubi manebimus, et unde uiuemus? Dicat et hoc Scriptura, ne nostris coniecturis aliquid contra disciplinam uerbi Dei usurpasse uideamur. Audi quid ei dicat quidam, qui nouerat, quia si Deus pro nobis, quis contra nos? Dominus, inquit, pars hereditatis mee . Non dixit, O Domine, quid das mihi aliquam hereditatem? Quidquid mihi dederis, uile est. Tu esto hereditas mea, amo te, totus amo te, toto corde, tota anima, tota mente amo te. Quid erit mihi, quidquid dederis mihi preter te? Hoc est Deum gratis amare, de Deo Deum sperare, de Deo properare impleri, de ipso satiari. Ipse enim sufficit tibi; preter illum nichil sufficit tibi. Nouerat hoc Philippus, quando dicebat: Domine, ostende nobis Patrem, et sufficit nobis . Quando ergo erit quod Apostolus dicit in fine, Ut sit Deus omnia in omnibus , ut ipse sit nobis quidquid hic sine illo desideramus, et cuius desiderio plerumque in illum peccamus? pro omnibus ipse erit nobis, quando erit Deus omnia in omnibus. Peccas in Deum ut manduces, peccas in Deum ut uestiaris, peccas in Deum ut uiuas, peccas in Deum ut honoreris. Et quando omnia numerabo? Noli in Deum propter ista peccare. Propter cibum peccas in Deum? cibus tibi eternus erit Deus. Propter uestem peccas in Deum? immortalitate te uestiturus est Deus. Propter honorem peccas in Deum? honor tuus erit Deus. Propter amorem uite temporalis peccas in Deum? eterna uita tibi erit Deus. Noli propter aliquid in eum peccare. Ipsum enim debes gratis amare, qui ipse te poterit pro rebus omnibus satiare.



SERMO CCCXXXu [* 1Kb]  . In Natali Martyrum.



CAPUT PRIMUM.

1. Sanctorum martyrum uoces. Delectationes et dolores uicerunt martyres. Quoniam dies sanctorum martyrum est, unde potius aliquid delectet nos dicere, nisi de gloria ipsorum? Adiuuet nos Dominus martyrum, quia ipse est corona eorum. uoce martyrum audiuimus paulo ante beatum apostolum Paulum predicantem, Quis nos separabit a caritate Christi? Ista uox est martyrum: Tribulatio? an angustia? an persecutio? an fames? an nuditas? an periculum? an gladius? Sicut scriptum est, Propter te morte afficimur tota die, deputati sumus ut oues occisionis. Sed in his omnibus superamus per eum qui dilexit nos . Hec est uox martyrum, omnia tolerare, et de se nichil presumere, illum diligere qui glorificatur in suis: ut qui gloriatur, in Domino glorietur . Nouerant et illud quod nos cantauimus paulo ante, Letamini in Domino, et exsultate, iusti . Si iusti in Domino letantur, iniusti non nouerunt letari nisi in seculo. Sed ipsa est prima acies debellanda: primo uincende sunt delectationes, et postea dolores. Quomodo potest superare mundum seuientem, qui non potest superare blandientem? Blanditur hic mundus, pollicendo honores, diuitias, uoluptates: minatur hic mundus, intentando dolores, egestates, humilitates. Qui non contemnit quod pollicetur, quomodo superare potest quod minatur? Habent delectationem suam diuitie: quis nesciat? Sed plus habet delectationis iustitia. Delectare diuitiis cum iustitia: ubi autem talis articulus tentationis inciderit, ut duo hec ueniant in tentationem, diuitie et iustitia, et non possis habere utrumque, sed si miseris manum ad diuitias, necesse est ut amittas iustitiam; si miseris manum ad iustitiam, pereant diuitie: modo elige, modo pugna; modo uideamus si non sine causa cantasti, Letamini in Domino, et exsultate, iusti: modo uideamus si non sine causa audisti, Quis nos separabit a caritate Christi? Et quidem pretermisit omnia, quibus blanditur mundus; et te uoluit commemorare, cui blanditur mundus. Quare? Quia certamina martyrum prenuntiabat, illa utique certamina, ubi uicerunt persecutionem, famem, sitim, egestatem, ignominiam, ad extremum timorem mortis et hostem seuissimum.



CAPUT II.

2. Martyres non pena, sed caritas discernit. Auarus quasi martyr auri. Sed uidete, fratres, quia totum ars [1 1Kb] Christi facit. Admonet nos Apostolus, ut preferamus caritatem Christi mundo. Quantas angustias patiuntur, qui uolunt rapere res alienas? An persecutio, ait? Et ipsa non frangit. Auaritia terretur, auarus rapit ac timet penam, estuat in rapinam. Multi etiam famem patiuntur, dum acquirunt et faciunt lucra, quibus precipimus ieiunare, et excusant se stomacho. uacat illis toto die solidos numerare,  et ieiuni dormiunt. An nuditas, ait? quid dicam de nuditate? Quotidie negotiatores de naufragio nudi euadunt, et iterum nauigant ad periculum. Unde quotidie periclitantur homines, nisi propter diuitias acquirendas? Nec gladius prohibet. Capitale crimen est falsitas, et tamen comminuitur [1 1Kb] hereditas. Si ergo hoc meretur temporalis cupiditas, quare non mereatur Christi hereditas? Auarus dicit in corde suo, qui forte non audet in lingua sua: Quis nos separabit a cupiditate auri? Tribulatio? an angustia? an persecutio? Possunt et auari dicere auro: Propter te occidimur tota die. Optime ergo dicunt sancti martyres in Psalmo: Iudica me, Deus, et discerne causam meam de gente non sancta . Discerne, inquit, tribulationem meam: tribulantur et auari. Discerne angustias meas: patiuntur angustias et auari. Discerne persecutiones meas: patiuntur et auari. Discerne famem meam: pro auro acquirendo esuriunt et auari. Discerne nuditatem meam: pro auro despoliantur et auari. Discerne mortem meam: pro auro moriuntur et auari. Quid est, Discerne causam meam? Propter te morte afcimur tota die. Illi propter aurum, nos propter te. Similis pena, sed discreta causa. Ubi discreta est causa, ibi certa est uictoria. Si ergo causam intuemur, solemnitates martyrum amamus. Amemus in eis, non passiones, sed causas passionum. Nam si amauerimus passiones tantum, multos inuenturi sumus qui peiora patiuntur in causis malis. Sed causam attendamus, crucem Christi attendite: ibi erat Christus, ibi erant et latrones. Similis pena, sed dissimilis causa. Unus latro credidit, alius blasphemauit. Dominus tanquam de tribunali inter ambos iudicauit: illum qui blasphemauit, in tartarum damnauit; alterum secum duxit in paradisum . Quare hoc? Quia etsi equalis pena, sed impar erat causa. Eligite ergo martyrum causas, si uultis peruenire ad martyrum palmas.



SERMO CCCXXXuI [* 1Kb]  . In Dedicatione Ecclesie, I  .



CAPUT PRIMUM.

1. Aedificatio et dedicatio domus Dei in nobis. Mandatum nouum canticum nouum. Celebritas huius congregationis, dedicatio est domus orationis. Domus ergo nostrarum orationum ista est, domus Dei nos ipsi. Si domus Dei nos ipsi, nos in hoc seculo edificamur, ut in fine seculi dedicemur. Aedificium, imo edificatio habet laborem, dedicatio exsultationem. Quod hic fiebat, quando ista surgebant, hoc fit modo cum congregantur credentes in Christum. Credendo enim quasi de siluis et montibus ligna et lapides preciduntur: cum uero catechizantur, baptizantur, formantur, tanquam inter  manus fabrorum et opificum dolantur, collineantur, complanantur. uerumtamen domum Domini non faciunt, nisi quando caritate compaginantur. Ligna ista et lapides si non sibi certo ordine cohererent, si non se pacifice innecterent, si non se inuicem coherendo sibi, quodam modo amarent; nemo huc intraret. Denique quando uides in aliqua fabrica lapides et ligna bene sibi coherere, securus intras, ruinam non times. uolens ergo Dominus Christus intrare, et in nobis habitare, tanquam edificando dicebat: Mandatum nouum do uobis, ut uos inuicem diligatis . Mandatum, inquit, do uobis. ueteres enim eratis, domum mihi nondum faciebatis, in uestra ruina iacebatis. Ergo ut eruamini de uestre ruine uetustate, uos inuicem amate. Consideret ergo Charitas uestra, edificari adhuc istam domum toto, sicut predictum est et promissum, orbe terrarum. Cum enim edificaretur domus post captiuitatem, sicut habet alius psalmus, dicebatur: Cantate Domino canticum nouum; cantate Domino, omnis terra . Quod ibi dixit, canticum nouum; hoc Dominus dixit, mandatum nouum. Quid enim habet canticum nouum, nisi amorem nouum? Cantare amantis est. uox huius cantoris, feruor est sancti amoris.



CAPUT II.

2. Amandus Deus propter ipsum, et proximus propter Deum. Amemus, gratis amemus: Deum enim amamus, quo nichil melius inuenimus. Ipsum amemus propter ipsum, et nos in ipso, tamen propter ipsum. Ille enim ueraciter amat amicum, qui Deum amat in amico, aut quia est in illo, aut ut sit in illo. Hec est uera dilectio: propter aliud si nos diligimus, odimus potius quam diligimus. Qui enim amat iniquitatem: quid odit? forte uicinum suum, forte uicinam suam? Expauescat, odit animam suam . Odium anime, amor nequitie. Ergo contra odium nequitie, amor anime. Qui diligitis Dominum, odio habete malum . Bonus est Deus, malum est quod amas, et te ipsum malum amas: quomodo amas Deum, cum adhuc amas quod odit Deus? Audisti enim quia Deus dilexit nos : et uerum est, dilexit nos; et quales dilexerit, si attendamus, erubescimus. Sed ideo non erubescimus, quia diligendo tales, fecit esse non tales. Erubescimus recordatione preteritorum, gaudemus spe futurorum. Quare enim iam erubescamus quod fuimus, et non potius confidamus quia spe salui facti sumus? Denique audiuimus, Accedite ad eum, et illuminamini, et uultus uestri non erubescent . Si recedat lumen, redis ad confusionem [1 1Kb] . Accedite ad eum, et illuminamini. Ergo ille lumen, nos sine illo tenebre. Si recesseris a lumine, in tuis tenebris remanebis: si ergo accesseris, non de tuo lucebis, Fuistis enim aliquando tenebre, ait Apostolus fidelibus ex infidelibus: Fuistis aliquando tenebre, nunc autem lux in Domino . Si ergo lux in Domino, tenebre sine Domino. Porro si lux in  Domino, et tenebre sine Domino; accedite ad eum, et illuminamini.



CAPUT III.

3. Christi passio predicta in Psalmo dedicationis. Attendite in Psalmo dedicationis, quem modo cantauimus, ex ruina edificium [1 1Kb] . Conscidisti saccum meum: hoc pertinet ad ruinam. Quid ergo ad edificium? Et accinxisti me letitia. uox dedicationis, Ut cantet tibi gloria mea, et non compungar. Quis est qui loquitur? In uerbis eius agnoscite. Si expono obscurum est. Ergo uerba eius dicam, continuo agnoscetis loquentem, ut ametis alloquentem. Quis est qui dicere potuit, Domine, eruisti ab inferis animam meam ? Cuius anima iam ab inferis eruta est, nisi de qua dictum est alio loco, Non derelinques animam meam in inferno ? Proponitur dedicatio, et cantatur liberatio: iubilatur canticum dedicationis domus, et dicitur, Exaltabo te, Domine, quoniam suscepisti me, et non iucundasti inimicos meos super me . Attendite Iudeos inimicos, qui se putabant occidisse Christum, uicisse quasi inimicum, perdidisse quasi hominem ceteris similem atque mortalem. Resurrexit tertia die, et hec est uox eius, Exaltabo te, Domine, quoniam suscepisti me. Attendite Apostolum dicentem, Propter quod eum Deus exaltauit, et dedit illi nomen quod est super omne nomen . Et non iucundasti inimicos meos super me. Ipsi quidem in Christi morte iucundabantur, sed in eius resurrectione, ascensione, predicatione aliqui compungebantur. In eius ergo predicatione et per Apostolorum constantiam diffamatione aliqui compungebantur et conuertebantur, aliqui obdurabantur et confundebantur; nulli tamen iucundabantur. Modo quando implentur ecclesie, putamus iucundari Iudeos? Ecclesie edificantur, dedicantur, implentur, quomodo illi iucundantur? Non solum non iucundantur, sed etiam confunduntur; et impletur uox exsultantis, Exaltabo te, Domine, quoniam suscepisti me, et non iucundasti inimicos meos super me. Non iucundasti super me: si mihi credant, iucundabis in me.



CAPUT Iu.

4. Pretium nostrum sanguis Christi. Ne multa dicamus, ad illa que cantauimus aliquando ueniamus. Quomodo dicit Christus, Conscidisti saccum meum, et accinxisti me letitia? Saccus eius erat similitudo carnis peccati. Non tibi uilescat, quod ait, saccum meum: ibi erat inclusum pretium tuum. Conscidisti saccum meum. Euasimus ad saccum istum. Conscidisti saccum meum. In passione conscissus est saccus. Quomodo ergo Deo Patri dicitur, Conscidisti saccum meum? Quomodo Patri dicatur, uis audire? Conscidisti saccum meum. Quia proprio Filio non pepercit, sed pro nobis omnibus tradidit illum . Fecit enim per Iudeos nescientes, unde redimerentur scientes, et confunderentur negantes. Nesciunt enim quid boni nobis operati sunt malo suo. Suspensus est saccus, et quasi letatus est impius. Conscidit saccum lancea persecutor, et fudit pretium nostrum Redemptor. Cantet Christus redemptor, gemat  Iudas uenditor, erubescat Iudeus emptor. Ecce Iudas uendidit, Iudeus emit, malum negotium egerunt, ambo damnificati sunt, se ipsos perdiderunt uenditor et emptor. Emptores esse uoluistis: quanto melius redempti essetis? Ille uendidit, iste emit: infelix commercium; nec iste habet pretium, nec iste habet Christum. Huic dico: Ubi est quod accepisti? Illi dico: Ubi est quod emisti? Huic dico: Ubi uendidisti, te decepisti. Exsulta, christiane, in commercio inimicorum tuorum tu uicisti. Quod iste uendidit et ille emit, tu acquisisti.



CAPUT u.

5. Prophetia de Christo capite, nobis eius membris aptata. Dicat ergo caput nostrum, dicat caput pro corpore occisum, pro corpore dedicatum; dicat, audiamus: Conscidisti saccum meum, et accinxisti me letitia, id est, conscidisti mortalitatem meam, et accinxisti me immortalitate et incorruptione. Ut cantet tibi gloria mea, et non compungar. Quid est, non compungar? Iam contra me non ferat lanceam persecutor, ut compungar: Christus enim resurgens a mortuis iam non moritur, mors illi ultra non dominabitur: quod enim mortuus est, peccato mortuus est semel; quod autem uiuit, uiuit Deo. Ita et nos, inquit, existimemus nos mortuos esse peccato, uiuere autem Deo, in Christo Iesu Domino nostro . Ergo in illo cantamus, in illo dedicati sumus. Quo enim caput precessit, et membra secutura speramus. Spe enim salui facti sumus: spes autem que uidetur, non est spes; quod enim uidet quis quid sperat? Si autem quod non uidemus speramus, per patientiam exspectamus , per patientiam edificamur. Forte autem est illic et uox nostra, si bene attendamus, si diligenter intueamur, si oculum acutum geramus; non quemadmodum solent corporum ceci amatores: si ergo spiritualem oculum intendamus, in ipsis uocibus Domini nostri Iesu Christi et nos ipsos inuenimus. Non enim frustra dixit Apostolus, Scientes quia uetus homo noster simul crucifixus est cum illo, ut euacuetur corpus peccati, ut ultra non seruiamus peccato . Agnosce ibi uocem tuam: Ut cantet tibi gloria mea, et non compungar. Modo enim cum istas corporis mortalis sarcinas baiulamus, non deest unde compungamur. Nam si cor non compungitur, quare pectus tunditur? Cum ergo uenerit etiam nostri corporis dedicatio, que precessit in Domini exemplo, tunc non compungemur. Compunctionem enim, quam habemus de peccato, significauit lancea percussoris. Denique quoniam scriptum est, A muliere initium factum est peccati, et per illam omnes moriuntur : recolite de quo membro facta est, et uidete ubi Dominus lancea compunctus est. Recolite, inquam, recolite primam conditionem nostram: non enim frustra, ut dixi, uetus homo noster simul crucifixus est, ut euacuetur corpus peccati, ut ultra non seruiamus peccato. Nempe Eua, a qua facta est initium peccati, sumpta est, ut formaretur, de latere uiri. Dormiens iacebat ille, cum factum est: mortuus pendebat iste, cum factum est. Cognata duo sunt somnus et mors, latus et latus,  compunctus est Dominus in loco peccatorum. Sed de illo latere facta est Eua, que nos peccando mortificaret; de isto autem latere facta est Ecclesia, que nos pariendo uiuificaret.



[CAPUT uI  .

6. Ecclesie noue dedicatio. Ergo dum nouam constructionem sancte huius ecclesie libenter attendimus, quam diuino nomini hodie dedicamus, inuenimus a nobis deberi et Deo nostro maximam laudem, et Sanctitati uestre congruum de diuine domus edificatione sermonem. Tunc autem sermo noster congruus erit, si in se aliquid edificationis habeat, quod utilitati animarum uestrarum Deo uos interius edificante proficiat. Quod hic factum corporaliter uidemus in parietibus, spiritualiter fiat in mentibus; et quod hic perfectum cernimus in lapidibus et lignis, hoc edificante gratia Dei perficiatur in corporibus [1 1Kb] uestris. Principaliter ergo gratias agamus Domino Deo nostro, a quo est omne datum optimum, et omne donum perfectum; et eius bonitatem tota cordis alacritate laudemus, quoniam ad construendam istam domum orationis fidelium suorum uisitauit animum, excitauit affectum, surrogauit auxilium; inspirauit necdum uolentibus ut uellent, adiuuit bone uoluntatis conatus ut facerent; ac per hoc Deus, qui operatur in suis et uelle et perficere pro bona uoluntate , hec omnia ipse cepit, ipse perfecit. Et quia opera bona in conspectu suo nunquam esse permittit inania, fidelibus suis, quibus operantibus prebuit uirtutis sue fauorem, tribuet condignam pro tanta operatione mercedem. Adhuc amplius agende sunt gratie Deo nostro. Hanc enim Ecclesiam, quam fecit nomini suo construi, fecit etiam sanctorum martyrum reliquiis amplius honorari.]



SERMO CCCXXXuII [* 1Kb]  . In Dedicatione Ecclesie, II  .



CAPUT PRIMUM

1. Ecclesie constructio bonum opus ex fide et caritate operantis estimandum. Fabrica Ecclesie celestis. Bona opera fidelium de sua temporali terrenaque substantia, cum in thesauris celestibus reconduntur, fides hoc uidet, que pietatis oculum habet in corde. Unde et ista edificia, que congregandis religiosis cetibus exstruuntur, cum oculo carnis inspexerit, laudat interius quod cernit exterius, et uisibili accipit lumine ad quod gaudeat inuisibili ueritate. Neque enim occupata est fides inspicere, quam pulchra sint membra huius habitationis;  sed de quanta interioris hominis pulchritudine procedant hec opera dilectionis. Retribuet ergo Dominus fidelibus suis tam pie, tam hilariter, tam deuote ista operantibus, ut eos quoque ipsos in sue fabrice constructione componat, quo currunt lapides uiui, fide formati, spe solidati, caritate compacti. Ubi sapiens ille architectus Apostolus fundamentum posuit Christum Iesum , summum ipsum lapidem angularem, sicut et Petrus de prophetica Scriptura commemorat, ab hominibus quidem reprobatum, a Deo autem electum et honorificatum . Huic adherendo, pacamur; huic incumbendo, firmamur. Simul enim est et fundamentalis, quia ipse nos regit; et angularis, quia ipse coniungit. Ipsa est petra, super quam uir sapiens edificans domum suam, contra omnes huius seculi tentationes tutissimus perseuerat: nec pluuia irruente labitur, nec flumine inundante subuertitur, nec uentis flantibus commouetur . Ipse est et pax nostra, qui fecit utraque unum : in ipso enim neque circumcisio quidquam ualet, neque preputium, sed noua creatura . Hi enim duo tanquam parietes ex diuerso uenientes, longe ab inuicem fuerant, donec ad illum, tanquam ad angulum ducti, etiam in illo sibimet copulati sunt.



CAPUT II.

2. Aedificatio in labore, dedicatio in letitia. Itaque sicut hoc edificium uisibile factum est nobis corporaliter congregandis; ita illud edificium, quod nos ipsi sumus, Deo spiritualiter habitaturo construitur. Templum enim Dei sanctum est, inquit Apostolus, quod estis uos. Sicut hoc terrenis molibus construimus, sic illud bene compositis moribus erigamus. Hoc enim nunc uisitantibus nobis, illud in fine seculi Domino ueniente dedicabitur, quando corruptibile hoc nostrum inducet incorruptionem, et mortale hoc nostrum induet immortalitatem : quia corpus humilitatis nostre conformabit corpori glorie sue . uidete enim quid dicat in Psalmo dedicationis: Conuertisti luctum meum in gaudium mihi; conscidisti saccum meum et accinxisti me letitia: ut cantet tibi gloria mea, et non compungar . Cum enim edificamur, gemit ei humilitas nostra; cum autem dedicabimur, cantabit ei gloria nostra: quia in edificatione labor est, in dedicatione letitia. Dum ceduntur de montibus lapides, et ligna de siluis, dum formantur, dolantur, coaptantur; labor et cura est: cum autem perfecti edificii dedicatio celebratur, gaudium et securitas laboribus curisque succedunt. Sic etiam edificatio spiritualis, cuius habitator Deus, non ad tempus, sed in eternum erit; dum ex infideli uita homines segregantur ad fidem, dum quidquid in eis non bonum atque peruersum est, amputatur et ceditur, dum fiunt apte, pacifice pieque iuncture; quante tentationes timentur, quante tribulationes sustinentur? Cum uero aduenerit dies dedicationis domus eterne, cum dicetur nobis, uenite, benedicti Patris mei, percipite regnum quod uobis paratum est ab initio mundi ; que illa exsultatio, que securitas  erit? Cantabit claritas, nec compungetur infirmitas. Cum ostendet se ipsum nobis qui nos dilexit, et tradidit se ipsum pro nobis; et qui apparuit hominibus quod est factus in matre, apparebit eis Deus factor quod erat in Patre: cum ingredietur perfectam et ornatam, unitate stabilitam, immortalitate uestitam eternus ipse habitator domum suam; implebit omnia, fulgebit in omnibus, ut sit Deus omnia in omnibus .



CAPUT III.

3. Desiderium habitandi in domo Dei. Domus Dei sunt ipsi eius habitatores. Hanc unam uisionem petiuit a Domino quidam; et ipse quidam, si uolumus, nos sumus. Huius desiderio laborauit in gemitu suo, hinc lauit per singulas noctes lectum suum, et in lacrymis stratum suum rigauit . Propter hanc enim fuerunt ei lacryme sue panis die ac nocte, dum diceretur ei per singulos dies, Ubi est Deus tuus ? Ipse quippe ait: Unam petii a Domino, hanc requiram, ut inhabitem in domo Domini per omnes dies uite mee, ut contempler delectationem Domini, et protegar templum eius . Suis ipse habitator, ipsi habitatio. Qui enim habitant in domo Dei, ipsi sunt etiam domus Dei: que contemplatur delectationem eius, et protegitur templum eius, et absconditur in abscondito uultus eius. Hanc spem tenemus, rem nondum uidemus. Si autem quod non uidemus speramus, per patientiam exspectamus , et per patientiam edificamur.



CAPUT Iu.

4. Fundamentum nostrum sursum, non deorsum. Eia ergo, fratres, si resurrexistis cum Christo, que sursum sunt querite, ubi Christus est in dextera Dei sedens: que sursum sunt sapite, non que super terram . Ideo enim et Christus fundamentum nostrum ibi positus est, ut sursum uersus edificemur. Sicut enim terrenis molibus construendis, quarum grauia corpora non utique nisi ad ima deuergunt, in imo ponitur fundamentum: sic nobis e contrario sursum est positus lapis ille fundamentalis, ut sursum nos rapiat etiam pondere caritatis. Alacriter ergo cum timore et tremore uestram ipsorum salutem operamini. Deus enim est qui operatur in uobis uelle et operari pro bona uoluntate [1 1Kb] . Omnia facite sine murmuratione . Et tanquam lapides uiui cedificamini in templum Dei : et tanquam ligna imputribilia de uobis ipsis facite domum Dei. Conquadramini, dolamini, in laboribus, in necessitatibus, in uigiliis, in negotiis, ad omne opus bonum paramini: ut in eterna uita uelut compage societatis Angelorum requiescere mereamini.



CAPUT u.

5. Habitaculum eternum per opera bona preparandum. Iste enim locus temporaliter edificatus est, nec in eternum durabit: sicut et ipsa nostra corpora, propter quorum necessitatem per opera misericordie factus est, non sunt utique sempiterna, sed temporalia atque mortalia. Habitationem  autem habemus ex Deo, domum non manufactam, eternam in celis : ubi et ipsa nostra corpora conuersione resurrectionis celestia et sempiterna futura sunt. Et nunc quamuis nondum per speciem, sicut erit facie ad faciem , tamen per fidem habitat in nobis Deus: et ei sic habitanti habitaculum per bona opera efficimur; que opera eterna non sunt, sed ad eternam uitam perducunt. Ex quibus est et hoc opus, quo ista basilica fabricata est: non enim tales fabricas ibi operabimur. Nullus ibi locus ruiturus edificatur, quo nullus habitator moriturus ingreditur. Nunc tamen sit bonum temporale opus uestrum, ut eterna sit merces uestra. Nunc, inquam, fidei et spei domum spirituali dilectione construite in omni opere bono, quod tunc non erit; quia indigentia nulla erit. Fundamenta ergo in cordibus uestris apostolica et prophetica monita iacite, humilitatem uestram sicut pauimentum sine offensione prosternite; salutarem in uestro corde doctrinam orationibus et sermonibus tanquam firmis parietibus communite, diuinis eos testimoniis tanquam luminaribus illustrate, infirmos sicut columne sufferte, inopes sicut tecta protegite: ut Dominus Deus noster pro temporalibus bonis eterna restituat, et uos in eternum perfectos dedicatosque possideat.



SERMO CCCXXXuIII [* 1Kb]  . In Dedicatione Ecclesie, III.



CAPUT PRIMUM.

1. Bona opera in manifesto facta duplicem habent utilitatem. Quando bona opera, etiam que propter Deum fiunt, hominibus ostenduntur, cum ea faciunt boni et religiosi, non laudes humane expetuntur, sed imitanda proponuntur. Duplex est enim misericordia, que fit in bono opere, corporalis et spiritualis. Esurientibus, sitientibus, nudis, peregrinis corporali misericordia subuenitur: eadem tamen ipsa cum ostenduntur, et ad imitationem ceteros prouocant, etiam spiritus mentesque pascuntur. Alius pascitur opere bono, alius exemplo bono: ambo enim esuriunt. Ille uult accipere unde alatur, ille uult uidere quod imitetur. Monet nos de hac ueritate etiam sancti Euangelii lectio, que modo recitata est. Christianis enim dicitur in Deum credentibus, bene operantibus, spem uite eterne pro bonis operibus exspectantibus, uos estis lumen mundi. Et uniuerse ubique diffuse Ecclesie dicitur, Non potest ciuitas abscondi supra montem constituta . Erit, inquit, in nouissimis temporibus manifestus mons domus Domini, paratus in cacumine montium . Ipse est mons, qui ex paruo lapide creuit, et totum orbem crescendo impleuit . In illo edificatur Ecclesia, que abscondi non potest.



CAPUT II.

2. Lucerna in candelabro.---Neque accendunt lucernam, et ponunt eam sub modio, sed super candelabrum, ut luceat omnibus qui in domo sunt . Bene occurrit lectio, quando candelabra dedicantur, ut sit qui operatur lucerna posita in  candelabro. Lucerna est enim homo qui bene operatur. Quod est autem candelabrum? Mihi autem absit gloriari, nisi in cruce Domini nostri Iesu Christi . Qui ergo secundum Christum facit, et propter Christum facit, ut non glorietur nisi in Christo, candelabrum est. Luceat omnibus, uideant quod imitentur: non sint pigri, non aridi [1 1Kb] : prosit quod uident; non sint oculis uidentes, et cordibus ceci.



CAPUT III.

3. Domini precepta duo in speciem contraria conciliantur. Sed ne forte occurrat alicui, quod Dominus bona opera uelut iubet abscondi, ubi dicit, Cauete facere iustitiam uestram coram hominibus, ut uideamini ab eis; alioquin mercedem non habebitis apud Patrem uestrum qui in celis est : debet questio ista dissolui, ut nouerimus quemadmodum Domino obtemperemus, nec obtemperare illi non possimus, cum eum contra iubere audimus. Hac dicit, Luceant opera uestra coram hominibus, ut uideant bona facta uestra: hac dicit, Cauete facere iustitiam uestram coram hominibus, ut uideamini ab eis. uultis nosse quam sit ista questio dissoluenda, et nisi dissoluatur, moleste erit, si remaneat insoluta? Quidam homines faciunt bene, et timent uideri; et omni studio, quantum possunt, cooperiunt bona opera sua. Captant quando neminem uideant: tunc aliquid porrigunt, timentes ne offendant in illud preceptum ubi dictum est, Cauete facere iustitiam uestram coram hominibus, ut uideamini ab eis. Non autem Dominus iussit bona opera abscondi, sed in bonis operibus laudem humanam non cogitare. Denique cum dixit, Cauete facere iustitiam uestram coram hominibus: ubi finiuit? Ut uideamini ab eis. Ut ideo faciant, ut uideantur ab hominibus; hunc fructum boni operis querant, hunc ferant: nichil aliud exspectent, nichil superioris et celestis commodi concupiscant. Sed si ideo solum faciat, ut laudetur: hoc prohibuit Dominus. Cauete facere. Quomodo? Ut uideamini ab eis. Cauete hunc habere fructum, uisionem hominum.



CAPUT Iu.

4. In bono opere laudem nostram querere prohibemur. Iubet autem uideri opera nostra, et dicit, Nemo accendit lucernam, et ponit eam sub modio, sed super candelabrum, ut luceat omnibus qui in domo sunt. Et, Sic luceant opera uestra coram hominibus, ut uideant, inquit, bona facta uestra. Et non ibi remansit: sed, glorificent, subiunxit, Patrem uestrum, qui in celis est . Aliud est in bono opere querere laudem tuam, aliud est in bono opere querere laudem Dei. Quando queris laudem tuam, in uisione hominum remansisti: quando queris laudem Dei, eternam gloriam acquisisti. Sic ergo faciamus, ut non uideamur ab hominibus, hoc est, sic faciamus, ut uisionem hominum pro mercede non queramus: sed sic faciamus, ut a uidentibus et imitantibus gloriam Dei queramus et cognoscamus quod si nos tales non faceret, nichil essemus.



SERMO CCCXXXIX [* 1Kb]  . In die Ordinationis sue, I  .



CAPUT PRIMUM.

1. Sarcine episcopalis pondus. Ad hominum laudes quomodo affectus Augustinus. Hodiernus dies iste, fratres, admonet me attentius cogitare sarcinam meam. De cuius pondere etiamsi mihi dies noctesque cogitandum sit, nescio quo tamen modo anniuersarius iste dies impingit eam sensibus meis, ut ab ea cogitanda omnino dissimulare non possim. Et quanto anni accedunt, imo decedunt, nosque propinquiores faciunt diei ultimo, utique quandoque sine dubitatione uenturo; tanto mihi est acrior cogitatio, et stimulus [1 1Kb] plenior, qualem Domino Deo nostro rationem possim reddere pro uobis. Hoc enim interest inter unumquemque uestrum et nos, quod uos pene de uobis solis reddituri estis rationem, nos autem et de nobis et de omnibus uobis. Ideo maior est sarcina: sed bene portata maiorem comparat gloriam; infideliter autem gesta ad immanissimam precipitat penam. Quid ergo mihi hodie maxime faciendum, nisi ut commendem uobis periculum meum, ut sitis gaudium meum? Periculum autem meum est, si attendam quomodo laudatis, et dissimulem quomodo uiuatis. Ille autem nouit, sub cuius oculis loquor, imo sub cuius oculis cogito, non me tam delectari laudibus popularibus, quam stimulari et angi quomodo uiuant qui me laudant. Laudari autem a male uiuentibus nolo, abhorreo, detestor: dolori mihi est, non uoluptati. Laudari autem a bene uiuentibus, si dicam nolo, mentior: si dicam uolo, timeo ne sim inanitatis appetentior quam soliditatis. Ergo quid dicam? Nec plene uolo, nec plene nolo. Non plene uolo, ne in laude humana pericliter: non plene nolo, ne ingrati sint quibus predico.



CAPUT II.

2. Cura de aliorum salute quanta imposita episcopo. Sarcina autem mea est, quam modo audistis, cum Ezechiel propheta legeretur. Parum est enim quia dies ipse admonet nos eamdem sarcinam cogitare: insuper etiam talis lectio recitata est, que nobis incutiat magnum timorem, ut quid portemus cogitemus; quia nisi nobiscum qui imposuit portet, deficimus. Ecce audistis: Terra, inquit, super quam induxero gladium, et posuerit sibi exploratorem, qui uideat gladium superuenientem, et dicat et denuntiet: si ueniente autem gladio taceat ille explorator, et superueniens gladius super peccatorem, occidat; peccator quidem pro sua iniquitate morietur, sanguinem autem eius de manu exploratoris inquiram. Si autem uiderit gladium superuenientem, et tuba cecinerit, et annuntiauerit, et ille cui annuntiat non obseruauerit; ille quidem  in sua iniquitate morietur, explorator autem animam suam liberauit. Et tu, fili hominis, exploratorem posui te filiis Isrel. Exposuit quid dixerit gladium, exposuit quid dixerit exploratorem, exposuit quam dixerit mortem. Non nos permisit in obscuritate lectionis excusare negligentiam nostram. Posui te ergo, inquit, exploratorem. Si dixero peccatori, Morte morieris, et tu tacueris, et ille in peccato suo mortuus fuerit; ille quidem in peccato suo morietur digne et iuste, sanguinem autem eius de manu tua requiram. Si autem tu dixeris peccatori, Morte morieris, et ille se non obseruauerit; ille in iniquitate sua morietur, tu uero animam tuam liberasti .



CAPUT III.

3. Suos hortatur ut ipsum bene uiuentes releuent. Releuate ergo, fratres, releuate sarcinam meam, et portate mecum. Bene uiuite. Natalis Domini imminet, pascendos habemus compauperes nostros, et cum eis communicanda est humanitas. uobis autem fercula mea uerba ista sunt: pascere omnes pane tractabili et uisibili non sufficio. Inde pasco, unde pascor. Minister sum, paterfamilias non sum. Inde uobis appono, unde et ego uiuo. De thesauro dominico, de epulis illius patrisfamilias, qui propter nos pauper factus est, cum diues esset, ut eius paupertate nos ditaremur . Si panem uobis ponerem, fracto pane singula frusta ablaturi eratis: etsi ego multum ponerem, perparum ad singulos perueniret. Modo autem quod dico, et omnes totum habent, et singuli quique totum habent. Numquid enim uerbi mei inter uos syllabas diuisistis? Numquid ipsius producti sermonis singula uerba abstulistis? Unusquisque uestrum totum audiuit: sed uideat quomodo audiuit; quia erogator sum, non exactor.

4. Euangelio terretur, ne episcopali onere posito securiorem uitam deligat. Serui est erogare; Domini, rationem exigere. Si non erogem, et pecuniam seruem, terret me Euangelium. Possem enim dicere: Quid mihi est tedio esse hominibus, dicere iniquis, Inique agere nolite, sic agite, sic agere desistite? Quid mihi est oneri esse hominibus? Accepi quomodo uiuam, quomodo ussus sum, quomodo preceptus sum, assignem quomodo accepi: de aliis me reddere rationem quo mihi? Euangelium me terret. Nam ad istam securitatem otiosissimam nemo me uinceret. Nihil est melius, nichil dulcius, quam diuinum scrutari, nullo strepente, thesaurum: dulce est, bonum est. Predicare, arguere, corripere, edificare, pro unoquoque satagere magnum onus, magnum pondus, magnus labor. Quis non refugiat istum laborem?



CAPUT Iu.

Sed terret Euangelium. Processit quidam seruus, et ait domino suo: Sciebam te hominem molestum, metere ubi non seminasti; seruaui pecuniam tuam, nolui eam erogare, tolle quod tuum est. Si aliquid minus est, indica [1 1Kb] ; si integrum est, noli mihi molestus esse. Ait autem ille: Serue nequam, ex ore tuo te condemnabo. Quare hoc? Quia auarum dixisti me; lucra mea quare neglexisti? Sed timui dare ne  perderem: hoc dicis. Plerumque enim dicitur: Quid corripis? Perit ad illum quod dicis, non te audit. Et ego, inquit ille, nolui dare, ne perderem pecuniam tuam. Ego ueniens cum usuris exigerem . Erogatorem, inquit, posueram te, non exactorem. Tu exerceres erogationem, mihi relinqueres exactionem. Hoc ergo timens unusquisque, uideat quomodo accipiat. Si ego erogans timeo, qui accipit securus esse debet?



CAPUT u.

5. Hortatur ut uitam mutent in melius. uitam solam non curant homines habere bonam. Qui malus fuit heri, bonus sit hodie. Hec est ergo erogatio mea. Qui malus fuit heri, bonus sit hodie. Malus fuit heri, et non est mortuus. Si mortuus esset, et malus esset, isset unde non redisset [1 1Kb] . Malus fuit heri, uiuit hodie: prosit illi quod uiuit, non male uiuat. Quare ergo diei hesterno hodiernum uult addere malum? Longam uitam uis habere; bonam non uis? Quis longum ferat malum uel prandium? Usque adeo cecitas mentis occalluit [2 1Kb] , usque adeo surdus est homo interior, ut omnia bona uelit habere preter seipsum? uis habere uillam? Nego te habere uelle malam uillam. Uxorem uis habere? Non uis nisi bonam: domum nonnisi bonam. Quid curram per singula? Caligam non uis habere malam, et uis habere uitam malam? Quasi plus tibi noceat mala caliga, quam uita mala. Cum tibi caliga mala et constricta nocuerit, sedes, discalceas te, abiicis, aut corrigis, aut mutas, ne digitum ledas; et calceas te. Mala uita est, qua animam perdis. Sed plane hoc uideo unde fallaris. Caliga nocens dolorem facit, uita nocens uoluptatem: illud nocet, illud libet. Sed quod ad tempus libet, postea peius dolet. Quod autem ad tempus salubriter dolet, postea infinita uoluptate et abundanti gaudio letificat; secundum illud quod scriptum est, Qui seminant in lacrymis, in gaudio metent ; et illud, Beati qui lugent, quoniam ipsi consolabuntur .

6. Conclusio. Hec ergo diligentius attendentes, cogitemus illud quod de luxuria ac uoluptate scriptum est: Ad tempus, inquit, indulcat fauces, postea felle amarior inuenitur . Et quia uita nostra in hoc seculo quasi uia esse cognoscitur, oportet nobis [3 1Kb] de labore ad requiem peruenire, quam de requie ad laborem: et melius est nobis in uia breui tempore laborare, ut postea in patria possimus ad eternum gaudium feliciter peruenire; prestante Domino nostro Iesu Christo, qui cum Patre, etc.



SERMO CCCXL [* 1Kb]  . In die ordinationis sue, II.

1. Episcopalis sarcina. Christi adiutorio eget, ut portetur. Gratuitus Dei amor spem mercedis non tollit.  Semper quidem me, ex quo humeris meis ista, de qua difficilis ratio redditur, sarcina imposita est, honoris mei cura sollicitat: uerumtamen multo amplius huiusmodi consideratione permoueor, quando anniuersarius eius dies memoriam pristinam renouans eius, ita eam mihi ponit ante oculos, ut quod iam antea suscepi, sic teneam, quasi hodie suscepturus accedam. Quid autem isto reformidatur in munere, nisi ne plus nos delectet quod periculosum est in nostro honore, quam quod fructuosum est in uestra salute? Adiuuer igitur orationibus uestris, ut suam sarcinam mecum ferre dignetur. Cum oratis, etiam pro uobis oratis. Hec enim mea sarcina, de qua nunc loquor, quid aliud quam uos estis? Orate mihi uere, sicut oro, ut non sitis graues. Nam Dominus iehsu sarcinam leuem non diceret, nisi cum portante portaret. Sed et uos sustinete me, ut secundum preceptum apostolicum, inuicem onera nostra portemus et sic adimpleamus legem Christi . Qui nobiscum si non portat, succumbimus; si nos non portat, occumbimus. Ubi me terret, quod uobis sum; ibi me consolatur, quod uobiscum sum. uobis enim sum episcopus, uobiscum sum Christianus. Illud est nomen suscepti officii, hoc gratie; illud periculi est, hoc salutis. Denique tanquam in mari magno illius actionis tempestate iactamur: sed recolentes cuius sanguine redempti fuerimus, uelut portum securitatis tranquillitate huius cogitationis intramus; et in hoc proprie laborantes officio, in communi requiescimus beneficio. Si ergo plus me delectat, quod uobiscum emptus sum, quam quod uobis prepositus sum; tunc, ut Dominus precipit, ero abundantius uester seruus, ne ingratus sim pretio, quo uester merui esse conseruus. Amare quippe debeo Redemptorem: et scio quid Petro dixit, Petre, amas me? Pasce oues meas . Hoc semel, hoc iterum, hoc tertio. Interrogabatur amor, et imponebatur labor [1 1Kb] : quia ubi maior est amor, minor est labor. Quid retribuam Domino pro omnibus que retribuit mihi ? Si dicam hoc me retribuere, quod pasco oues eius; etiam hoc facio, non ego, sed gratia Dei mecum . Ubi ergo retributor inueniar, cum ubique preueniar? Et tamen quia gratis amamus, quia oues pascimus, mercedem querimus. Quomodo fiet istud? Quomodo conuenit, Gratis amo ut pascam; et, Mercedem posco quia pasco? Nullo modo fieret hoc, nullo modo merces quereretur ab eo qui gratis  amatur, nisi merces esset ipse qui amatur. Nam si hoc retribuimus pro eo quod nos redemit, quia eius pascimus oues; pro eo ipso quid retribuemus, quod nos fecit esse pastores? Mali namque pastores, quod a nobis absit, nostra malitia sumus: boni uero, quod ab illo nobis adsit, nisi eius gratia esse non possumus. Unde et uos, fratres mei, precipientes rogamus, ne in uacuum gratiam Dei recipiatis . Facite nostrum ministerium fructuosum. Dei agricultura estis . Extrinsecus accipite plantatorem atque rigatorem; intrinsecus uero incrementi datorem. Corripiendi sunt inquieti, pusillanimes consolandi, infirmi suscipiendi, contradicentes redarguendi, insidiantes cauendi, imperiti docendi, desidiosi excitandi, contentiosi cohibendi, superbientes reprimendi, litigantes pacandi, inopes adiuuandi, oppressi liberandi, boni approbandi, mali tolerandi, omnes amandi. In hac tanta, et tam multiplici ac uaria rerum diuersarum actione, adiuuate nos et orando et obtemperando; ut nos uobis non tam preesse, quam prodesse delectet.

2. Episcopus pro fidelibus, et fideles pro episcopo orare debent. Sicut enim uobis hoc expedit, ut pro salute uestra Dei misericordiam studeamus orare; ita et uos oportet pro nobis ad Dominum preces fundere. Ne hoc incongruum iudicemus, quod Apostolum fecisse cognoscimus. Nam in tantum se apud Deum commendari orationibus cupiebat, ut ipse omni populo supplicaret dicens: Orantes simul et pro nobis , etc. Et ideo hoc debemus loqui, quod et nosmetipsos cohortari [1 1Kb] et uos possit instruere. Sicut enim nobis cum grandi timore ac sollicitudine cogitandum est, qualiter pontificatus officium sine reprehensione possimus implere: ita et a uobis obseruandum est, ut ad omnia que uobis fuerint imperata, humilem studeatis habere obedientiam. Oremus ergo pariter, dilectissimi, ut episcopatus meus mihi prosit, et uobis. Mihi enim proderit, si facienda dicam; uobis, si faciatis audita. Si enim et nos pro uobis, et uos pro nobis cum perfecto caritatis amore indesinenter orauerimus, ad eternam beatitudinem, auxiliante Domino, feliciter ueniemus  .


 EXPLICIT TOMI QUINTI PARS PRIOR.

