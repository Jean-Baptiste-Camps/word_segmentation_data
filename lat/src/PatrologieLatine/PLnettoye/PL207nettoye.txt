
PATROLOGIAE TOMUS CCuII.

PETRUS BLESENSIS BATHONIENSIS IN ANGLIA ARCHIDIACONUS.

TOMUS UNICUS


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1855


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE ET TRECENTIS FRANCIS SEXAGINTA ET DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CCuII.


PETRUS BLESENSIS BATHONIENSIS IN ANGLIA ARCHIDIACONUS.



EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1855


uolume title page
SAECULUM XII

PETRI BLESENSIS

BATHONIENSIS IN ANGLIA ARCHIDIACONI

OPERA OMNIA

IUXTA EDITIONES MELIORIS NOTAE, PARISIENSEM SCILICET ET OXONIENSEM, INTER SE COLLATAS PRELO ITERUM MANDANTUR, AD FIDEM MANUSCRIPTORUM CODICUM EMENDATA, NOTIS ET uARIIS MONUMENTIS ILLUSTRATA ACCURANTE I.-P. MIGNE BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

TOMUS UNICUS
uENIT 10 FR. GALLICIS.

EXCUDEBATUR ET uENIT APUD I.-P. MIGNE EDITOREM IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT MONTROUGE 1855


ELENCHUS AUCTORUM ET OPERUM QUI IN HOC TOMO CCuII CONTINENTUR.


PETRUS BLESENSIS.

Epistole. 	Col. 1
Sermones. 	559
De transfiguratione Domini. 	777
De conuersione S. Pauli. 	791
Compendium in Iob. 	795
De amicitia Christiana et de caritate Dei et proximi. 	871
Passio Reginaldi principis Antiocheni. 	957
Dialogus inter regem Henricum II et abbatem Boneuallensem. 	975
De duodecim utilitatibus tribulationis. 	989
Tractatus Quales sunt. 	1005
De Hierosolymitana peregrinatione. 	1057
Instructio fidei catholice. 	1069
De confessione sacramentali. 	1077
De penitentia a sacerdote iniungenda. 	1091
De institutione episcopi. 	1097
Inuectiua in Deprauatorem. 	1113
Fragmentum de silentio seruando. 	1125
Libellus de arte dictandi. 	1127
Pemata. 	1127
Appendix Actorum ueterum. 	1157





Main uolume text




[OPERA OMNIA PETRI BLESENSIS.]



PROLEGOMENA EDITIONIS PARISIENSIS CURANTE PETRO DE GUSSANuILLA PRESBYTERO CARNOTENSI






EPISTOLA DEDICATORIA Illustrissimo ac reuerendissimo D. D. Ludouico BASSUMPETRAEO, Santonum episcopo, Petrus DE GUSSANuILLA, presbyter Carnotensis, S.

Quod iamdiu ardentibus uotis exoptabam, Presul illustrissime, ut publicum aliquod mee erga te gratitudinis et obseruantie monumentum exstaret, id summo ac singulari Dei beneficio tandem aliquando sum consecutus. Fecit clarissimus Petrus Blesensis, ut huiusce rei feliciter exsequende opportuna oriretur occasio. Eius enim opera tertium edituro querendus mihi fuit patronus, cuius sub preclaro nomine eamdem, quam a quadringentis et amplius annis sibi apud eruditos homines fecerunt, auctoritatem famamque retinerent. Ecquem uero Petri operum patronum querere uel potui, uel debui alium a te, uir prestantissime, cui tot ac tantis nominibus deuinetus sum, ut licet quidquid in me est  in res tuas atque commoda conferrem, uel minimam tuorum in me beneficiorum partem non uidear assecuturus. Enimuero singularem humanitatem ac beneuolentiam, quam mihi olim apud te commoranti exhibuisti, et nunc quoque quantumuis indigno exhibes, attenta animi cogitatione dum perpendo, solam mihi uocem, solumque calamum superesse agnosco, quibus naturam tuam beneficam, animumque ad demerendos homines propensissimum predicem.

Patere igitur publicam fieri gratitudinem meam, dum sub gloriosis auspiciis tuis, me curante, publici iuris fiunt Petri Blesensis Opera, que tali ac tanto patrocinio, quale et quantum est tuum, in hac tertia editione opus habebant. Cum enim qui ea primo edidit Iacobus Merlinus, Michelis Lingonensis episcopi; et qui secundo, Ioannes Buseus Wolfgangi archiepiscopi Moguntiacensis S. R. I. electoris et cancellarii patrocinium ambiuerint, ad eadem tertium publicanda non aduocandus fuit patronus, qui generis nobilitate, rebus preclare gestis, uirtutibus ac dignitate Michele atque Wolfgango foret inferior: ut suo splendori sueque integritati omnino restituta in hominum eruditorum manus deuenirent; qui ea non nisi mutila et imperfecta suis in bibliothecis asseruabant. Preterquam enim quod ea que iam semel et iterum prodierant in lucem, multis in locis accuratius emendaui, melioremque in ordinem digessi, alia quoque multa adiunxi, cum ex ipsius Petri Blesensis operibus nondum publicatis, tum ex aliis aliorum auctorum scriptionibus, que ad plenam atque perfectam horumce operum elucidationem aliquo pacto pertinebant.

Sed alia quoque ratio est cur in Petri Operum nuncupatione auctoritatis tue auxilium implorem. Nimirum effulgere in te animaduerto uirtutes quas Bathoniensis noster archidiaconus episcopis necessarias esse, in epistolis ac presertim in libro De institutione episcopi profitetur: sicque nemo est qui cum in capite libri Petri Opera tibi inscripta esse intellexerit, expressam ad uiuum eorum que Petrus Blesensis docuit imaginem statim ab ipso limine non uideat. Non enim indignis generoso homine assentationibus, non assiduis salutationibus, non importunis precibus, non uana meritorum aut doctrine ostentatione, sed unis uirtutibus, tanquam gradibus ad pontificios apices ascendisti. Episcopatum igitur non ambitum, non petitum, ac ne optatum quidem adeptus, fidem Deo primum, deinde et regi sinceram semper sanctamque prestitisti. In episcopii reparationem, in maioris ecclesie tue iamdudum a Caluinianis dirute restitutionem, in egentium alimoniam, curam et operam ac pecuniam impendis. Precipue memor Domini nostri pacem se suam dare apostolis ac discipulis suis, pacem se eis relinquere paulo ante mortem affirmantis, dissidentibus ad concordiam reuocandis incumbis. Nec clerici modo, sed etiam seculares, etiam potentes tue dieceseos uiri, heretici, quoque ipsi probitati tue confisi, mansuetudine ac humanitate inuitati, ad te decurrunt: te litium suarum iudicem atque arbitrum faciunt; de controuersiis suis apud te disceptant, et decretis tuis libentius quam senatusconsultis acquiescunt. Hec sunt uere episcopalia officia, quibus tu sepissime hereticos ad fidem Catholicam conuertisti.

Possem, uellem etiam de te alia multa hic referre, et quidem maxima, que ipse uidi, et quorum testis fui, nisi pro ea, qua in me uales auctoritate, perpetuum mihi silentium imposuisses. Satis erit modo, si serena atque explicata fronte Petri Blesensis Operum nuncupationem excipias, ipsamque ut immortale mei erga te cultus argumentum et obseruantie testimonium intuearis. Quod de humanitate tua illa mihi facile polliceor. uale, antistes illustrissime.

Data Lutetie Iu Kal. Aprilis, anno Domini 1667.





PETRI BLESENSIS uITA Ex ipsius potissimum epistolis et scriptoribus cetaneis concinnata.

 Petrus noster, cuius nomen toto iamdudum orbe clarissimum est, natione Gallus, patria Blesensis fuit. Quamuis enim epist. 20 et 46 Anglum se ipse predicet, Gallum tamen et Blesis urbe Gallie nobilissima ortum esse, uel ex ipsis epistolarum eius ac tractatuum inscriptionibus manifestum est, in quibus ubique se Petrum Blesensem dicit: neque alia omnino de causa Anglum uocari, quam quod annos uiginti sex in Anglia transegerit. Hinc epist. 93 Gallum se disertis uerbis profitetur. Sumus, frater, in dulci Francia, etc. Mihi sufficit si illic uiuam et moriar, ubi natus sum et nutritus. Hinc fratrem suum Guillelmum Blesensem nominat in epist 90 et 93. Hinc Petrum quemdam e conterraneis suis uocat Blesensem, epist. 76 et 77. Hinc denique Anglicani exsilii  pertesus, epist. 160 Odoni de Soliaco, Parisiensi episcopo, scribens ex Anglia, ardentissimo patrie desiderio teneri se ita confitetur: Heu mihi! quia incolatus meus prolongatus  est tanto tempore, et non est qui compatiatur exsuli, non est qui commoueatur super contritione Ioseph. Nunquid semper ero uagus et profugus super terram? Nemo finem imponet peregrinationi mee, ut saltem semel ante supremi spiritus exhalationem in nere natiuo mihi liceat respirare.

Parentes habuit de optimatibus Minoris Britannie uirtute conspicuos, satis diuites, quibus etiam ad pauperum usus facultates abundanter sufficerent . Quod fratres habuerit alios a Guillelmo Blesensi, quem abbatem in Sicilia fuisse ait , quique eius hortatu dimissa abbatia ultimi ordinis monachis accenseri uoluit, non possum asseuerare. Illud scio, ex epist. 36, sororem habuisse sanctimonialem, Christianam nomine, et ex epist. 131 et 132, nepotem unum aut forsitan duos, sed an ex fratre aut ex sorore non declarat.

Adolescens ingenuis artibus et politioribus litteris Lutetie, ad quam tanquam ad celeberrimum scientiarum  emporium undique concurrebatur, strenuam nauauit operam; petice autem imprimis et oratorie maxime incubuit. Petice quidem, ut epist. 76 sic innuit: Ego siquidem nugis et cantibus uenereis quandoque operam dedi: sed per gratiam illius qui me segregauit ab utero matris mee, reieci hec omnia a primo lumine iuuentutis. Oratorie uero, quemadmodum aperte probant hec uerba epist. 26: Lex secularis gloriosa supellectili uerborum, leporeque et orationis urbanitate lasciuiens, me uehementer allexerat, et inebriauerat mentem meam. Atque idcirco in epist. 8 scribit se, cum Bononie apud Italos ageret, condiscipulorum suorum precibus frequentes oratiunculas habuisse ad studiosos iurisprudentie auditores. Quod eum etiam indicat ius utrumque, pontificium uidelicet atque Cesareum, non ignorasse.

In medicina quantum profecerit demonstrat epistola 43. Quantum in mathematicis, prefata epist. 8 manifeste etiam declarat.

 uerum relicta Bononia, Lutetiam Parisiorum reuersus, omnibus hisce disciplinis nuntium remisit, ut unius theologie studio totum se traderet . Et quemadmodum erat prestanti ingenio, tantum  breui tempore in hac diuina scientia progressum fecit, ut eam deuorasse potius quam didicisse creditus sit: atque inter prestantissimos eui sui theologos, maxime ob reconditam Scripture sacre scientiam, quam ipsius scripta demonstrant, merito annumerandus.

Et sane certissimum ipsius ingenii prestantie argumentum uel illud unicum esse potest quod in epist. 92 ait se dum unam scriberet epistolam, tres alias maxime diuersas inter sese totidem uiris dictasse: Ad ueritatem, inquit, non ad iactantiam dico: uidit quandoque dominus Cantuariensis, et uos ipsi cum eo, multique alii, me de diuersis materiis tribus dictare scriptoribus, et uniuscuiusque calamo festinanti satisfacere, meque quod de solo Iulio Cesare scribitur, quartam epistolam dictare et scribere. Quod si alicui res ista in dubium uenit, facti queso experientia faciat dicti fidem.

Eximiam Blesensis nostri erga Deum caritatem  quid opus est hic attingere? Hanc plurime ipsius epistole ad monachos, sanctimoniales, aliosque uirtutis laude precellentes uiros scripte contestantur; in quibus suauissimus quidam Christiane pietatis odor ita legentium animos afficit, ut nescio quibus igniculis se totos penetrari atque inflammari sentiant. Neque uero ipsi soli pietas illa utilis erat atque proficua, sed et in alios, occasione data, sese diffundebat, maxime cum de ecclesiastica disciplina sanctorumque canonum obseruatione agebatur. Tunc enim neque laboribus parcebat neque uigiliis. Tunc sui ipsius commodi suarumque rerum oblitus, Dei causam, uel aduersus principes uiros et sacrorum antistites acriter defendebat. Sic enim Richardum Cantuariensem archiepiscopum, cuius familiaris erat atque domesticus, seuere corripuit : necnon et palatinos quosdam episcopos, qui, neglectis gregibus fidei sue commissis, in Siculi regis aula diutius demorabantur, ut obseruat  Rocchus Pyrrhus abbas Siculus in Notitia Sicilie, his uerbis: Petrus Blesensis scripsit commentarium De institutione episcopi aduersus Siculos antistites, qui ad obsequium regis, neglecto suo grege, uersarentur in palatio. Nam ii, si uera narrat Richardus Cantuariensis archiepiscopus in litteris ad Alexandrum III per Petrum Blesensem scriptis, per septennium uel etiam per decennium a curia non recedebant.

Quam addictus Romane sedi fuerit Petrus noster satis superque indicauit, cum ab Alexandri III partibus inuicto animo stetit aduersus Octauianum antipapam, a cuius satellitibus Romam pergens comprehensus est et spoliatus, ut ait ipse , post emensum scilicet Lutetie studiorum suorum curriculum, cum forte Bononiam iret, et antequam in Siciliam proficisceretur, scilicet anno Domini 1163, siquidem obiit Octauianus anno 1164. Tum etiam cum denarium S. Petri, ut appellabant, eleemosynam scilicet a regibus Anglie pro Anglorum  schola in urbe Roma ab antiquo institutam solui curauit; idque Henrico II admodum repugnandi, demum persuasit, ne pius princeps pauperes eleemosyna ipsis a maioribus suis legata fraudasse uideretur.  Ea de re audiendus Petrus ipse in Inuectiua contra deprauatorem operum suorum his uerbis: Bone memorie rex Henricus pro denario S. Petri quandoque aduersus duos priores ordinis tui inexorabiliter et irreconciliabiliter excanduerat. Nemo presumebat se opponere ex aduerso: ego steti in confractione pro eis, et in tempore iracundie factus sum reconciliatio.

Unum porro preceptorem ac magistrum agnoscit Ioannem Saresberiensem, postea Carnotensem episcopum, uirum omni scientiarum genere excultissimum: cuius laudes cedro dignas et obelisco Polycraticus, quem de nugis curialium edidit, ad sempiternam hominum memoriam transmittit.

Hoc igitur doctore tam illustri usus Blesensis noster, ad sublimem scientiarum apicem conscendit Quo factum est ut plerisque principibus uiris acceptissimus fuerit, atque ab iisdem summis affectus honoribus. At enim a Rotrodo e comitum Perticensium  familia Rothomagensi archiepiscopo et Siculorum regine auunculo circa an. Domini 1167 in Siciliam missus, Guillelmo II regi Siculo preceptor datus est, ipsiusque litteris ac diplomatibus obsignandis prepositus, et maxima ualuit apud Siculos auctoritate, ueluti testatur in ep. 131, ad nepotem suum monasterioli priorem his uerbis: Tu frequenter ex ore ipsius pape qui nunc sedet, ac plerisque cardinalibus eius, qui in diebus meis legatione functi sunt, fratris etiam mei, et abbatis S. Dionysii, aliorumque magnatum qui in terra sunt, relatione cognoscere potuisti, quod cum in Sicilia essem sigillarius et doctor regis Guillelmi II, tunc pueri, atque post reginam et Panormitanum electum dispositio regni satis ad meum penderet arbitrium, etc.

Reuersum in Franciam paulo post Henricus II ad se euocauit in Angliam, atque ad regem Francorum magnis de rebus misit. In aula Henrici tandiu uersatus est Petrus, donec quietioris uite cupiditate succensus,  ad Richardum Cantuariensem archiepiscopum concessit, cuius cancellarium se in epist. 38 et 130 limine appellat. Huius etiam archiepiscopi nomine legatus ad Henricum II missus est, de grauissimis Ecclesie rebus cum eo acturus. Denique, mortuo Henrico II, in aula Eleonore Anglorum regine commoratus, multas pro ea epistolas dedit ad diuersos.

Preter illam uero quam auctore Richardo Cantuariensium archiepiscopo ad Henricum II suscepit legationem, duabus aliis maxime insignibus functus est. Altera anno 1176, ad Alexandrum III Rom. pont., ut coram eo Richardi eiusdem causam ageret aduersum Rogerum S. Augustini Cantuariensis abbatem designatum, qui ab archiepiscopo Cantuariensi in monasterii sui ecclesia consecrandum se contendebat, contra quam fieri debere in matre ecclesia Cantuariensi affirmabat Richardus. uerum Rogero abbati res ex uoto cessit, uti narrat Willelmus Thorn in Chronicis Anglie, ad ann. Christi 1176.  Altera uero anno 1187, ex occasione litis quam Balduinus, itidem Cantuariensis archiepiscopus, cathedralis ecclesie sue monachis intentauerat: uolebat nimirum Balduinus collegiatam canonicorum secularium ecclesiam excitare in monachorum, qui huius ecclesie canonici erant, detrimentum. Re ad Urbanum III per Petrum nostrum delata Cantuar. archiep. causa cecidit, ut uidere est apud Geruasium Dorobernensem in Henrico II, ad an. 1178.

Neque immerito sane Blesensi nostro grauissima negotia commissa sunt, magnique honorum ac dignitatum tituli ab amplissimis uiris delati. Ea enim erat uite integritate morumque sanctimonia, ut ad unius Dei gloriam et Ecclesie Catholice commodum se suaque omnia referre uideretur. Nam quid agit aliud, cum in epist. 130 Guillelmum Sicilie regem Ecclesie iura inuadentem, et episcopos pro nutu et arbitrio suo deligentem seuere corripit? Quid aliud cum in ep. 123 exspectet ut uel opportuna exsilii  uel martyrii occasio se offerat? Quid aliud summa illa quam exhibuit in morbis et erumnis patientia, de qua loquitur in ep. 31. Quid aliud cum Henrici II Anglorum regis aule ualedixit, ut securius saluti sue consuleret? Ductus equidem  quodam spiritu ambitionis, me totum ciuilibus undis immerseram, et eorum que retro sunt oblitus, me ad anteriora, sed non more Apostoli porrigebam. uerumtamen castigans castigauit me Dominus, et morti non tradidit me. Quem lecto doloris affigens, in corpus paruum, abiectum et miserum spiritum sue indignationis effudit. Anxiabar ad mortem; iamque anime et corporis diuortium certissime imminebat; sed intelligens Pater misericordiarum quia datura esset mihi uexatio intellectum, iratus misericordie recordatus est, simulque spiritum ire sue cohibuit, et a me ambitionis spiritum exsufflauit. Sic pallium cum Ioseph, cum Mattheo telonium, sindonem cum Ioanne, cupiditatis hydriam cum Samaritana  relinquere et abiicere decreui. Adiuuit me Dominus, et ambitionis ardorem, quem prius in me torrentes auri et argenti temperare non poterant, ros diuine miserationis exstinxit. Denique quid aliud indicat Christiana illa humilitas, qua motus ad sacrum presbyteratus ordinem nisi etate admodum prouecta promoueri se non est passus ? Neapolitanum archiepiscopatum, episcopatum, quoque his in partibus alium semel atque iterum sibi oblatum recusauit, et honorem, ut ipse ait epist. 131, ex onere metiens, motus ambitiosos ad sobrios mediocritatis terminos limitauit.

Quanquam autem ex nonnullis ipsius epistolarum locis diuitias ambiisse suisque commodis plus equo seruiisse uideatur, nichilominus tamen quanto studio paupertatem coluerit ex eius epist. 58 satis intelligitur. Et reuera quomodonam diuitias ambiisse suisque commodis studuisse putandus est, qui decanatu quodam cessit in Cisterciensium monachorum  gratiam , propterea quod corruptos canonicorum suorum mores non posset in melius emendare? Qui in epist. 5 Richardum archiepiscopum Cantuariensem, cuius erat cancellarius, acrioribus uerbis insectatur, quod commissum sibi gregem ea qua per erat sollicitudine non regeret. Qui unica Carnotensis Ecclesie prebenda contentus, in principis Guillelmi Senonum archiepiscopi domicilium recipi exoptabat. Qui denique senio confectus, ad eam egestatem uenit, ut quantumuis pluribus ab Henrico II beneficiis affectus, quantumuis duorum olim Cantuariensium archiepiscoporum cancellarius, Bathoniensi archidiaconatu inuidorum quorumdam ac maliuolorum hominum factione pulsus est, et postmodum Lundinensi archidiaconatu donatus, cui reuera honoris plurimum, emolumenti parum annexum erat, ad Innocentium III Rom. pont. scripsit , ut aliquem sibi reditum prouideret, quo archidiaconi Londinensis munus digne posset sustinere.

 Tandem eius uirtus  inuidie telis patuit, adeo ut in Inuectiua contra obtrectatorem necesse habuerit famam suam aduersus cuiusdam hominis maliuoli calumnias tutari, et epist. 149 archidiaconi dignitatem imposturis quibusdam sibi iam seni ereptam fuisse conqueratur. uerum ad cumulum malorum omnium accessit quod, omni calamitatum erumnarumque genere conflictatus, in alieno solo, quod exsilium in epist. 160 appellat, extremum uite diem clauserit, non in patria sua, quod maxime in uotis habebat. Cum enim in summa senectute ad Odonem Parisiensem episcopum scriberet, eumque rogaret ut se ab exsilio liberaret, epistolam ita concludit: Cui non licet in patria uiuere, saltem liceat sepeliri

Obiit in Anglia, si historicis fides, anno reparate salutis humane 1200. Nam licet de ipsius mortis anno nichil certi atque explorati habeamus, quo tamen obierit tempore ex epist. 151, ad Innocent. III  data circa annum 1199, licet aliquatenus coniicere.

Quanti non a popularibus suis modo, sed etiam ab exteris, presertim Anglis habitus sit, docet Nicolaus Harpfeldius, Anglicus auctor, qui in Historie Anglicane capite 20 de eo sic loquitur: Petri Blesensis ample dotes non patiuntur ut nuda et simplici eum nomenclatura dimittam. Fuit enim uir omni genere doctrine pro illis temporibus excultissimus, non Anglus ille quidem, sed homo Gallus, quem propter eruditionem et prudentiam plurimi fecit Henricus II. Eius opera usus est sepe in legationibus apud exteros obeundis. Et Balduini ille causam Rome a rege et Balduino missus contra monachos strenue tutatus est. Qua in re amarius eum Geruasius exagitat quasi architectum et principem omnium illarum turbarum. uidetur fuisse uir ingenui et liberalioris animi in uitiis non solum amicorum et mediocrium, sed et principum uirorum reprehendendis. Nec sibi temperat quominus amicum quemdam, qui Carthusianorum, cui se dederat, disciplinam reliquerat; Richardum  Saresberiensem archidiaconum, et Roffensem episcopum,  uenationum et aucupii plus iusto studiosos: sed et Richardum [al. Richardos] Bathoniensem et Cantuariensem episcopos officii sui admoneat, atque apud ipsum regem queritur de iniuriis quibus populum uicecomites, et ii quibus regiarum siluarum custodia credita erat, afficerent. Regem de nece D. Thome accurate purgat, ostenditque quantum presidii in omnibus suis angustiis in demortui precibus et patrocinio poneret. uidetur fuisse ab epistolis Richardo Cantuariensi, et inter precipuos amicos Ioannem Carnotensem coluisse, ad quem uarie epistole uisuntur. Quarum lectionem tanti fecit Henricus rex, ut admonuerit omnes eum suas epistolas colligere, quas magno legendi desiderio teneri se dicebat. Fuit Bathoniensis archidiaconus, et deinde Londinensis, postremo Cantuariensis. Sacerdotio ornatum tradunt. Et quantum ego hactenus legi, reperio quod se diaconum appellet, non sacerdotem. Inter alia multa que lucubrauit, scripsit uitam Wilfridi archiepiscopi, et confessoris  Guthlaci, et peruenit usque tempora Richardi regis.





PRAEFATIO AD LECTOREM.

 De Petro Blesensi satis superque in eius uita diximus, nunc de operibus ipsius paucis te monitum uolo, beneuole Lector. Ante annos 150, id est anno 1519, Petri Blesensis opera in unum corpus a se redacta publici iuris fecerat Iacobus Merlinus, doctor theologus Parisiensis, uir singularis doctrine et pietatis, qui et maioris ecclesie penitentiarius, et ecclesie S. Marie Magdalene in ciuitate archipresbyter fuit, qui etiam Concilia generalia in unum uolumen collegit, et multa alia opera edidit. Hic primus  cum Petrum Blesensem, qui olim tantopere in Ecclesia refulserat, in tenebris fere delitescere egre ferret, eum summo labore edendum curauit, licet editionem hanc minus correctam et in pluribus mancam ob exemplarium inopiam reliquerit. Hunc secutus octoginta post annos, scilicet anno 1600, Ioannes Buseus, uir eque doctus ac pius, scriptisque suis satis notus, eodem studio  inflammatus, Petrum Blesensem in lucem iterum produxit. Quia tamen Merlini editionem non uiderat, quedam que in ea edita fuerant pretermisit, nempe Sermones, tractatum De perfidia Iudeorum, et maximam partem tractatus De amicitia Christiana; quos tamen tractatus duos quinque post annis, inuentis nouis mss. codicibus edidit in uolumine quod Paralipomena Petri Blesensis inscripsit. Ambobus, utpote de republica Christiana litteraria bene meritis, magnam habemus gratiam; uerum cum utriusque editionis exemplaria iamdudum deessent, et a uiris doctis summo studio efflagitarentur, ac nemo huic operi manum admoueret, ego, studiosorum licet minimus, libentissime hunc laborem amicorum consilio suscepi, quem in utilitatem Ecclesie, pro qua sola laborare institui, redundaturum uidebam. Quid in hac editione prestiterim, paucis accipe, amice Lector. Ex duobus prioribus editionibus unam fecimus, ita ut que in una deerant  ex altera suppleremus. In nostra porro editione exemplar Busei utpote sincerius secuti sumus, quod tamen in multis ope mss. codd. undequaque conquisitorum quam accuratissime fieri potuit emendauimus. uerum epistolarum argumenta, uariantes  lectiones cum notis, elenchos, indices et marginales notas, ut et breues indices duos prouerbiorum et uocum barbararum quales edidit, retinuimus. Sermones autem Petri Blesensis genuinos iam a Merlino editos restituimus; quos quidem emendatiores dare non licuit, cum nulla eorum exemplaria mss. quantacunque adhibita diligentia et inquisitione reperire potuerimus; notas solum marginales, et Scripture loca, que deerant, apposuimus. His addidimus sermonem eximium, scilicet 75, in duos Psalmi XCIII uersiculos opera R. P. D. Simonis Guillemoti monasterii Sancti Ghisseni in Hannonia subprioris, qui eum ex codice manuscripto Camberonensis cenobii non sine labore descriptum benigne ad nos transmisit. Plura etiam de nouo adiecimus; scilicet cum multa adhuc Blesensis opera in bibliothecis delitescere didicissemus, nulli labori, nullis etiam impensis pepercimus, ut ea recuperare  possemus.

Tandem post diuturnam et anxiam propter bellorum calamitates exspectationem duos insignes tractatus accepimus ex bibliotheca Oxoniensi, scilicet De utilitate tribulationis, et Quales sunt. Hoc autem beneficium acceptum referimus clarissimi uiri Henrici Iustelli Christophori filii singulari humanitati, ad quem hi duo tractatus ab eruditissimo uiro D. uallis, professore Sauilliano geometrie in Academia Oxoniensi, non sine magno labore emendati missi sunt.

De utilitate operum Petri Blesensis nichil dicam: iudicium enim meum proferre post tot ac tantos uiros, qui a 500 prope annis cum laudibus extulerunt, magne temeritatis esset: cum uix ullus auctor celebris reperiatur qui honorificam de eo mentionem non fecerit, quantum ad historiam et ad mores, atque etiam ad sanam Ecclesie doctrinam pertinet, ut non immerito inter postremos Ecclesie  Patres annumerandus nonnullis uideatur.

Hec sunt que in uniuersum de operibus Petri Blesensis dicenda habuimus, amice Lector. Nunc per partes singula examinanda sunt. Sed prius operum omnium Catalogus texendus.





CATALOGI OPERUM PETRI BLESENSIS.



I. EX IPSOMET DESUMPTUS.


PETRUS Blesensis in opusculo, quod Inuectiuam contra deprauatorem operum suorum inscripsit, de quibusdam a se iam in lucem editis ita scribit: me non solere magnates palpare in uitiis suis, aut laudare peccatorem in desideriis anime sue, apparet:

    In Compendio meo super Iob.
    In Epistolis meis.
    In libro Exhortationum mearum.
    In Dialogo meo ad regem Henricum.
    In Tractatu meo de Ierosolymitana peregrinatione.
    In libro meo de prestigiis fortune.
    Et in opere meo nouello de assertione fidei.
    In libro contra perfidiam Iudeorum.
    In libro de confessione et penitentia.
    In eo qui Canon episcopalis inscribitur.
    Et in quamplurimis aliis scriptis meis, etc.


 Hactenus ille. Que autem sint illa quamplurima scripta, nusquam indicauit. Tantum initio Compendii super Iob duplex citatur tractatus:

    Tractatus de transfiguratione Domini.
    Tractatus de conuersione sancti Pauli apostoli.


Et in fine epistole 14, que est ad sacellanos Henrici II regis Anglorum, citatur

    Liber de rebus gestis Henrici II regis Anglorum.





II. EX IOANNE TRITHEMIO, DE SCRIPTORIBUS ECCLESIASTICIS.

Petrus Blesensis, archidiaconus Bathoniensis, Ioannis Carnotensis presulis amicus familiaris, ad quem nonnullas dictauit epistolas, uir in diuinis Scripturis studiosus et eruditus, atque in secularibus litteris egregie doctus, ingenio acutus et uehemens, qui uitia principum et prelatorum non palpare, sed arguere nouerat, propter eruditionem et uite honestatem  apud reges, principes et episcopos in pretio habitus, multa scripsit opuscula, e quibus ista feruntur.

    De amicitia Christiana lib. I. Quoniam diminute sunt.
    De penitentia salutari lib. I. Rogasti me, ut tibi.
    De accelerando passagio lib. I. Quis dabit capiti meo.
    De qualitate penitentie lib. I. Nimia tui rigoris.
    De studio sapientie lib. I. Diuisus es, et cor tuum.
    Contra deprauatorem lib. I. Exhortatiunculam tuam.
    Exhortatio ad abbatem lib. I. Electi estis a uestris.
    De officio episcopi lib. I. Petis instantius.
    De periculo prelatorum lib. I. Quoties recolo uerba.
    De uita clericorum curialium lib. I. Gratias ago gratie.
    Epistolarum num. 194 lib. I. Rogatus a uobis.
     De prestigiis fortune lib. I.
    Scripsit et alia plura. Claruit sub Frederico I imperatore anno Domini 1160.





III. EX CENTURIA XIII SCRIPTORUM BRITANNIAE, CAP. I, ET BIBLIOTHECA C. GESNERI POSTREMO AUCTA.

    De amicitia Christiana lib. I.
    De penitentia salutari lib. I.
    De accelerando passagio lib. I.
    De qualitate penitentie lib. I.
    Sermones de ieiunio lib. I.
    De sapientie studio lib. I.
    Contra deprauatorem lib. I.
     Exhortationes ad abbatem lib. I.
    De officio episcopi lib. I.
    De prestigiis fortune lib. I.
    De periculo prelatorum lib. I.
    De uita clericorum curialium lib. I.
    Epistolarum numero 194 lib. I.
    De synodis celebrandis lib. I.
    Canon episcopalis lib. I.
    uita patientis Iob lib. I.
    uita Wilfridi archiepiscopi lib. I.
    uita Guthlaci confessoris, lib. I.
    Dialogus regis et abbatis lib. I.
    De peregrinatione Hierusalem lib. I.
    Sermones in festis diebus lib. I.
    De Conuersione D. Pauli lib. I.
    De Transfiguratione Domini lib. I.
    De assertione fidei lib. I.
    Testimonia fidei Catholice lib. I.
    De Iudeorum perfidia lib. I.
     Manipulus florum lib. I.
    Acta Henrici II lib. I.
    Piarum exhortationum lib. I.


Gerardus Ioannes uossius lib. III De historicis Latinis mentionem facit cuiusdam opusculi Petri Blesensis his uerbis: Idem  ab anno Christi 1178 ad 1186 pastorale munus protraxit. Initium codicis tale est: Incipiunt capitula Sermonum magistri Petri Manducatoris, qui continentur in hoc uolumine, etc. Tertius est Corbeiensis codex ms., non infime note, in quo nullus habetur titulus. Sunt autem iidem sermones qui in priori. Quartus est Carthusianus, ex cenobio uallis Dei in Perticensi agro; qui quidem codex, a 500 fere annis exaratus, sic habet in fronte: Ordo Sermonum magistri Petri Manducatoris per anni circulum in synodo, etc. Tandem uidimus tres insignes codices Sermonum istorum in bibliotheca monasterii Sancti uictoris Paris., cuius in ecclesia sepultus est  Petrus Comestor. In quibus et idem titulus habetur, scilicet: Sermones magistri Petri Manducatoris; et preter illos quos Buseus edidit, reperiuntur plures alii eiusdem Petri Manducatoris sermones, qui nondum in lucem uenerunt.

Tractatus De transfiguratione.---Tractatum de transfiguratione Domini, qui in quamplurimis mss. erat inter Epistolas, methodum Busei secuti inter Opuscula reposuimus, sicut et tractatum de conuersione sancti Pauli, et quosdam alios. Hunc autem de transfiguratione emendauimus ope editi exemplaris Merlini et ms. Henrici ualesii.

De conuersione S. Pauli.---Tractatum item de conuersione sancti Pauli contulimus cum edito Merlino et mss. Maz. et uales.

Compendium in Iob.---Compendium in Iob continet uitam, erumnas et excessum S. prophete Iob, sicuti a Petro Blesensi petierat Henricus II rex  Anglie, ut ipsemet Petrus significat in prefatione istius operis. Illud autem emendatum est ad exemplaria Merl., Maz. et uales.

De peregrinatione Ierosolymitana.---Tractatus de peregrinatione Ierosolymitana qua occasione scriptus sit, uide in notis. Ad eum corrigendum usi sumus codd. mss. Hard., Sorb. 2, Ful, uall.

Instructio fidei.---Tractatus de instructione fidei emendatus est ope mss. For., Hard., Laun., Ful., Sorb. I et 2. Habetur etiam ille Tractatus apud Mattheum Parisiensem ad annum 1169. uidetur esse idem qui ab ipso Blesensi in Inuectiua appellatur Assertio fidei, et alibi Liber de fide. Missa est autem hec Instructio ad potentissimum principem soldanum Iconii nomine Alexandri PP. III. De ea uidendi scriptores huius seculi, nouissime Baronius t. XII Annal.

De confessione.---Liber de confessione sacramentali castigatus est ope mss. uall., Camus., uici.  3, et Merl. editi. Agit autem hic Blesensis de confessione, ut de tertia parte sacramenti penitentie, ostenditque singula peccata lethalia etiam occultissima et fedissima esse in confessione aperienda.

De satisfactione, siue penitentia.---Liber de satisfactione et penitentia etiam correctus est ope supradictorum codicum. In eo autem inuehitur Petrus noster in abbatem quemdam, qui duriores monachis suis post confessionem, quam sibi fieri uolebat, penitentias iniungere solitus erat.

Canon episcopalis.---Canon episcopalis, siue Instructio episcopi, qui a Trithemo appellatur, Liber de Officio episcopi, habetur in ual., Sorb. I, Maz. I, uict. 3, et Merl. quibus ad eum emendandum usi sumus. Est autem doctissimus hic tractatus et episcopis pernecessarius.

Inuectiua contra Deprauatorem.---Inuectiua contra Deprauatorem scripta est aduersus canonicum quemdam regularem, qui contra Petrum nostrum scripserat, ipsiusque scripta carpserat. Hunc tractatum  correximus beneficio, Sorb. I, uall., Ber., Maz., I uict. 3, et Merl.

Contra perfidiam Iudeorum.---Liber contra perfidiam Iudeorum scriptus est ad conuincendos Iudeos, maxime de aduentu Messie, id ex uariis Scripture locis eleganter probat. Eum contulimus cum manuscripto Camus. et Merl. edito.

De amicitia Christiana.---Tractatus de amicitia Christiana, iam a Merlino editus, a Buseo, qui editionem Merlini non uiderat, imperfectus primum, deinde quinque post annis integer datus est; et eo exemplari usi sumus: ad quod emendandum nos adiuuerunt manuscriptus Camus. et Merl. editus. Diuisus est autem in duos libros, et libri in plura capita. Apparet autem hoc esse nouissimum opusculum Petri Blesensis, cum ipsemet initio huius operis illud a se iam sene, uiribus fracto et morti proximo scriptum fuisse fateatur.

De utilitate tribulationum, et Quales sunt.---Quod  attinet ad opuscula duo illa noua, scilicet Tractatum de utilitate tribulationis, et Tractatum Quales sunt, ut ante dictum est, accepimus ab eruditissimo uiro D. Wallis, qui cum amanuensibus parum confideret, ea non sine ingenti studio et indefesso labore emendare uoluit, maxime cum exemplaria quibus usus est lectu difficillima essent, et abbreuiaturis refertissima; ut qui antique scriptioni et abbreuiaturis antiquis non bene fuerit assuetus, in singulis prope uocabulis hesurus sit, licet scriptio autographi sit ualde antiqua, et satis pulchre pro eo tempore descripta. Hec sunt uerba eruditi uiri, que mihi futura sunt admonitionis ad Lectorem loco.

Ait idem se preter Oxoniensem cod., quo usus est, multa correxisse ope duorum aliorum manuscriptorum codicum ex bibliotheca Merthonensi Academie Oxoniensis, et ope alterius etiam codicis Bodleyani, ex quibus multa suppleuit que uel deerant uel corrupta erant in suo exemplari.

 De silentio seruando.---Fragmentum epistole de silentio seruando habuimus ex mss. bibliothece collegii Merthonensis Oxonie beneficio eiusdem D. Wallis, quod cum duobus superioribus tractatibus benigne ad nos misit, donec epistola integra inueniatur.

De prestigiis fortune.---Fragmentum libri de prestigiis fortune  ex bibliotheca Sancti uictoris Paris. deprompsimus, quod in uolumine quodam epistolarum Petri Blesensis latebat. Illud primum a se detectum benignissime, ut multa alia, mihi communicauit uir humanissimus mihique amicissimus Franciscus le Tonnelier eiusdem bibliothece prefectus. Cum autem liber iste de prestigiis fortune sit insignis, et sepe ab auctore in epistolis presertim in 19 citetur, magnam habebimus gratiam litteratis Anglis, quibus iam ob supradictos Petri Blesensis tractatus nobis communicatos maxime obstricti sumus, quibusque quantas possumus  grates ob id referimus, si tractatum illum cum aliis quibusdam opusculis eiusdem auctoris, in locupletissimis suis bibliothecis querere et ad nos transmittere dignentur.

Diuisio et scriptores sacrorum librorum.---Tractatum exiguum de diuisione et scriptoribus sacrorum librorum adiunximus ex editione Merlini, licet eum in nullo alio exemplari inuenerimus.

De Eucaristia.---Tractatum denique de Eucaristia, metro compositum, dedimus ex editione Busei, licet ab ipso Blesensi aut ab alio auctore nulla de eo mentio habeatur.

Nunc de notis Lectorem monere opere pretium est. Non longos tibi commentarios, beneuole Lector, sed breues quantum fieri potuit, notas, easque uel ad criticen pertinentes, uel ex historia depromptas  offerimus, ut si quid legentem possit impedire, aut aliquantulum demorari, procul amoueatur, uiaque plana et expedita ad totius operis intelligentiam aperiatur. Notas porro illas non in ipsa opuscula, nisi obiter et rarius, sed potissimum in epistolas confecimus; tum quod epistole precipuum inter opera Blesensis locum obtineant; tum quod iamdiu exoptatum ab eruditissimis uiris opus nimium urgerent festinantes typographi.

Post editas a Buseo notas plures in Gallia nostra manuscriptos codices reperimus, quos ipsi Buseo uidere non contigit. Adde quod hominem externum, utpote Germanum, et nostre historie satis rudem plurima sane latuerunt, que nostro seculo e tenebris feliciter eruta sunt et publici iuris facta. Unde quanta lux Petri Blesensis historie locisque eius difficilioribus conciliari possit, nullus est, opinor, qui non clarissime uideat. Quod ad manuscriptos codices attinet, quibus usi sumus, eos nobis subministrarunt  uiri omni eruditione clarissimi, quorum laudi splendorique licet nichil ex mea possit oratione accedere; singulorum tamen hic nomina exponere iuuat, ut norint posteri quorumnam ope et auxilio Petrus Blesensis, quasi deterso situ et antiquitatis squalore, comptior iam ornatiorque in lucem prodeat.

Primum quidem codicem ms., qui et antiquissimus est et optime note, benigne nobis largitus est Ioannes Launoius, Theologus Parisiensis. Alius non inferioris meriti in manus nostras uenit opera Raimundi Formentini, Aurelianensis Ecclesie canonici. Subministrati sunt et alii duo ex insigni bibliotheca eminentissimi cardinalis Mazarini. Accesserunt ex antiquissima et eruditis notissima bibliotheca Paris. monasterii Sancti Germani a Pratis tres alii codices mss., unus ex eadem Bibl. alter ex Beccensi, tertius ex Maiori Monasterio, quos mihi pro antiqua necessitudine prebuit domnus Lucas  Dacherius, eiusdem bibliothece dignissimus prelectus, uir pro sua singulari humanitate nemini non notus, nemini non charus; qui dum uult uideri ex antiquis manuscriptis, quasi aliud agens, leuiores solummodo spicas colligere, uberrimam antiquitatis studiosis messem comparat. Tres insuper ex bibliotheca S. uictoris, toto orbe nominatissima, mihi liberaliter subministrauit uigilantissimus bibliothecarius Carolus le Tonnelier, cui quidem dignas pro sua erga me humanitate grates rependere etsi maxime uelim, non possum tamen, insuper enim aliorum etiam mss. codicum, mihi copiam fecit, ex quibus multa deprompsi hactenus inedita, ut suo loco notabitur. Accesserunt et alii ex uariis bibliothecis, scilicet D. Boyer, senatoris Diuionensis; D. Hardi in prefectura Parisiensi senatoris; D. Hautin, in eadem prefectura Parisiensi etiam senatoris; Fratrum Predicatorum conuentus S. Iacobi Parisiensis; Patrum Fuliensium Paris., D. uallin canonici Nannetensis; duo item ex bibliotheca Sorbonica.  Plurimum etiam nos adiuuerunt membrane illustrissimi ac celeberrimi D. Petri de Marca, quondam archiepiscopi Parisiensis, nobis a uiro docto Stephano Baluzio commodate, in quibus uarias lectiones ex duobus mss. epistolarum Petri Blesensis a se collectas uir doctissimus adnotauerat. Ad emendanda opuscula nobis magno etiam usui fuit codex ms. Henrici ualesii, historiographi regii, in quo continentur Tractatus in Iob, de Transfiguratione Domini, et de Conuersione sancti Pauli. Incidit preterea in manus nostras codex ms. Nicolai Camusatii, quondam Ecclesie Trecensis canonici, qui nunc asseruatur in Bibliotheca Collegii Claromontani Societatis Iesu Paris. Cuius ope emendauimus opuscula de Confessione, de Penitentia uel Satisfactione,  Canonem episcopalem, Contra perfidiam Iudeorum, et de amicitia Christiana. Omitto exemplaria antea edita, que etiam ubi opus fuit consului: alterum scilicet Iacobi Merlini doctoris Parisiensis: alterum, Moguntinum, in quo sole Epistole edite fuerunt.

Ut autem codicum, quibus usi sumus, characteres facilius possit Lector dignoscere, en uaria signa que apponenda esse duximus.

    Laun. designat codicem ms. Ioannis Launoii.
    For., codicem ms. Raimundi Formentini.
    Maz. 1, 2, primum et secundum codices mss. card. Mazarini.
    Sang., codicem mss. S. Germani a Pratis.
    Bec., codicem ms. monasterii Beccensis.
    Maior., codicem ms. Maioris Monasterii.
    uict. 1, 2, 3, primum, secundum et tertium codices mss. S. uictoris Parisiensis.
    Ber., codicem ms. D. Boyer.
    Hard., codicem ms. D. Hardy.
     Haut., codicem ms. D. Hautin.
    Dom., codicem ms. Dominicanorum Paris.
     Ful., codicem ms. Fuliensium Paris.
    uall., codicem ms. D. uallin.
    Sorb., 1, 2, codd. mss. Sorbone, primum et secundum.
    Marc., membranas D. de Marca.
    uales., codicem ms. Henrici ualesii.
    Cam., codicem ms. Nicolai Camusatii.
    Merl., codicem editum opera Iacobi Merlini.
    Mog., codicem epistolarum editum Moguntie.


Te quoque monitum etiam uelim, optime Lector, notas nostras multis insignibus chartis fuisse locupletas  , quarum maximam partem uel ex penu suo depromptam, uel ex amicis suis indefesso studio ac labore conquisitam benigne nobis subministrauit clarissimus uir D. de uion d'Herouual, de litteratis omnibus optime meritus, et quem pro sua humanitate ac effusa in eruditos omnes liberalitate, quandiu florebunt, littere loquentur. Nonnullas etiam alii uiri illustrissimi et humanissimi liberaliter  nobis prebuerunt, quorum nomina ad frontem chartarum honoris gratia prefigemus.





EXCERPTA EX PRAEFATIONIBUS EDITIONIS OXONIENSIS CURANTE D. I.-A. GILES LL. D. Ecclesie Anglicane presbytero et collegii Corporis Christi Oxoniensis olim socio 

Scripta Petri Blesensis edimus ordine sequenti:



I.---EPISTOLAE.

    1o Epistole centum octoginta tres quas publici iuris fecerat Petrus de Gussanuilla;
    2o Epistole ab eodem, quasi nullius essent auctoritatis, reiecte;
    3o Epistole quedam inedite.


Prodierunt primum Epistole Petri Blesensis, absque temporis uel loci nota, in-fol.: cuius editionis principis, nunc perrare, preter illud quod in bibliotheca Bodleiana Oxoniensi asseruatur, an aliud exemplar exstet, nobis incompertum.

Precipuum mihi subsidium in edendis Petri Blesensis epistolis fuerunt libri tres mss. quorum unus in Nouo Collegio, Oxoniensi, alii in bibliotheca Collegii Sidneo-Sussexiani Cantabrigiensis seruantur. Hi duo in Catalogo Mstorum Anglie et Hibernie signantur , 5, 7, et , 5, 13. Horum priorem totum perlegi; nec tamen adeo antiquus est, nam ex quo exscriptus fuit e codice Dunelmensi, qui iam, quod uereor, deperiit, uix ducenti anni preterierunt. Alter, qui siglum habet , 5, 13, seculi decimi quarti uel quinti ineuntis est, et eo magis estimandus est quia epistolas illas fere omnes continet, quas Goussainuille reiecit. Isti codices, in hoc Catalogo 33 et 34 numerati sunt.

    1. Editio princeps sine anno et loco.
    2. Edit. Merlini, 1519.
    3. Edit. Bus. 4o. Mog. 1600.
    4. Edit. Goussainuille, Paris, fol. 1667.
    5. MS. Bibl. publ. Cantab. I i, 6, 27.
    6. MS. aule Graiane Lond.
    7. MS. Lambeth.
    8. MS. Bibl. reg. Paris, 2604.
     9. MS. Mus. Brit. Reg. 15 B iu.
    10. MS. Mus. Brit. Reg. 14 C iu.
    11. MS. Mus. Brit. Reg. 8 F XuII.
    12. MS. Mus. Brit. Harl. 3709.
    13. MS. Mus. Brit. Harl. 3672.
    14. MS. Mus. Brit. Harl. 3684.
    15. MS. Mus. Brit. Cott. uesp. E XI.
    16. MS. Mus. Brit. Burn. 303.
    17. MS. Mus. Brit. Arun. 227
    18. MS. Coll. Oriel. Oxon.
    19. MS. Coll. Exon. Oxon.
    20 et 21. MS. Coll. Noui Oxon. 127, et Mus. Brit. Reg. 10 A XuIII, nam ordo illorum codicum idem est, nisi quod codex Regius post epist. 139 imperfectus est.
    22. MS. Bibl. Bodl. 426 [2327 in Catal. Om. MSS. Ang.].
    23. MS. Bibl. Bodl. 759 [2671].
    24. MS. Bibl. Bodl. 570 [2017].
    25. MS. Bibl. Bodl. 303 [2089].
    26. MS. Bibl. Bodl. Laud. 650 [643].
    27. MS. Bibl. Municip. Atrebatensis.
    28. MS. C. C. C. Cantab. 425.
    29. MS. C. C. C. Cantab. 366.
    30. MS. Coll. S. Trin. Cantab. B. l. 18.
    31. MS. Bibl. publ. Cantab. Ff. 5, 46.
    32. MS. C. C. C. Cantab. 266.
    33. MS. Coll. Sidneo-Suss. Cantab. , 5, 7.
    34. MS. Coll. Sidneo-Suss. Cantab. , 5, 13.


Preter hos codices alii numero fere triginta in Bibliotheca Regia Parisiensi seruantur, quorum maiorem partem inspexi. At in his, ut puto, insunt tria aut quatuor epistolarum fragmenta, que in hac editione frustra requiras. Quod si postea pro certo comperero, ea in Appendice una cum epistola Bede inedita, necnon cum aliis paucis que in manus meas sero deuenerunt, in lucem dare non omittam.

Epistole 1-183 eedem sunt que in editione Goussainuille insunt: cetere aliunde sunt addite, uidelicet 183 usque ad 208, in antiquis editionibus reperte, in edit. Gouss. omisse: nunc inter epistolas genuinas testimonio codicis Sidn.-Suss. locum uindicant. Omnes que postea sequuntur, 209 usque ad 243 [excepta 219 que a Bouquet edita est, uol. XuII, p. 473], ex codd. Mstis nunc primum sunt edite. Inter has nouas epistolas, multe sunt adeo mala scriptura deformate et etiam corrupte ut uix legi possint. Quarum unam No. 239, que in codice Collegii Noui Oxoniensis inest, mihi prorsus obscuram, aliis emaculandam inuitus relinquo.



II.---OPUSCULA.


Opuscula duo, huc usque anecdota, nunc primum in hac editione typis mandantur; et certe luce dignissima. Primum, cui titulus: Passio Reginaldi, principis olim Antiocheni, suppeditauit codex ms. in Collegio Nouo Oxoniensi asseruatus collatusque cum duobus aliis mss. Musei Britannici. Codex Collegii Noui, imperiti scriptoris uitio, uix legi potest; ceteri mutili sunt; et non nisi magno et improbo labore transcriptum opusculum typis mandamus.---Aliud hoc titulo distinguitur: Dialogus inter Henricum II et abbatem Boneuallensem. Hoc opusculum unus tantum Lambethanus codex habet; multa continet notatu digna de prestantissimo rege qui Anglo-Saxonum Normannorumque gentem in unam cegit.---Fragmentum libri De prestigiis fortune, in editione Gussanuille uulgatum, quod uerbotenus legitur cap. 12 libri I Polycratici Ioannis Saresberiensis  , recudere opere pretium non duximus.



III.---SERMONES.

Codices duo mss., in Britannico Museo asseruati, partem sermonum Petri Blesensis continent. Horum ope homiliarum trium huc illuc disiecta fragmenta in unum collegimus et textum editionis Gussanuille non semel emendauimus. Preter supra memoratos codices, alios in quibus contineantur sermones Petri Blesensis, neque in Anglia, neque in transmarinis quas inuisi bibliothecis inuenire potui.



Iu.---PeMATA.

Homilias excipiunt pemata, inter que sequentia nunc primum uulgantur:

    1. Carmen de penitentia. Inuenitur in codice Lambethano n. 36, fol. 95, et in Bruxellensi n. 1968.
    2. uersus de commendatione uini.
    3. Responsio ad quemdam contra cereuisiam.---Ambo suppeditauit codex Cantabrigiensis .
    4. Carmen acephalum. Ex Bodleiano ms. excipitur ?, in quo absque titulo inuenitur ad calcem epistole 111.


Metrica opuscula De lucta carnis et spiritus et De uita clericorum reprobata, consonantibus syllabis desinentia, in editione Parisiensi ut carmen unum et idem sine distinctione leguntur ad calcem epistole 57. Consentientibus autem mss. Fidneiensi Sussex  et Bruxellensi , in quibus pars secunda seu carmen alterum uario titulo distinguitur, ex uno duplex fecimus. In his carminibus sensus non semel difficillime elicitur, ut plerumque fit in eiusmodi scriptis, propter consonantie leges arctas,  quibus auctor impeditus, dum in improbo consonantiarum delectus et apparatus labore uersatur, uerba sepe sepius a genuino sensu distrahit.

Tractatum De sancta Eucaristia primus publici iuris fecit Buseus ex uetustissimo codice bibliothece Tabernensis serenissimi et illustrissimi principis Caroli cardinalis Lotharingie, ac Metensis Argentinensisque episcopi descriptum, in quo Anselmo Cantuariensi archiepiscopo ascribitur. Ex uersibus Inuocationis ad Patrem.

   . . . . Petrum
Presigna, forma, etc.
et quibusdam non semel repetitis que Petri Blesensis dicendi modum sapiunt, hoc illi carmen ascribendum censuit Buseus, non Anselmo. Deest in manuscriptis quos uidimus.

Librum quod sub titulo: Remediarium peccatorum, Petrus ex opere Gregorii compilauit, cum nichil habeat quod noui sit, in hanc editionem non admitto. Exstat apud Atrebatas in Gallia, sed mutilatione nefanda imperfectus; exstat etiam Cantabrigie, necnon Oxonie in bibliotheca Mertonensi. Opusculum De arte dictandi, ex Bernardo compilatum, asseruatur ms. in bibliotheca Cantabrigiensi.

In quibusdam catalogis manuscriptorum Petro Blesensi ascribitur liber cui titulus: Basiligerunticon, non alius est quam Compendium super Iob.

In bibliotheca Grai's Inn Londoniensi exstat ms. opusculum Breuiloquii titulo distinctum, quod Petro Blesensi catalogi descriptores ascribunt; sed qua auctoritate freti, declarare omiserunt. Libellus iste, theologice, ut uidetur, farraginis male digeste fragmentum, ad archidiaconum Bathoniensem certe non spectat.

Continuationem Ingulfi Petro Blesensi falso ascriptam fuisse hodie apud eruditos constat.





PETRI BLESENSIS EPISTOLAE.




EPISTOLA PRIMA. PROLOGUS, AD HENRICUM II. [Script. ante A. D. 1200.]


ARGUMENTUM.---Hec epistola uicem prefationis obtinet, ut auctor in calce epistole adnotauit; in ea enim regi Anglorum Henrico II exponit, cur hoc epistolarum opus, quantumuis stylo parum excultum et elaboratum, in lucem uenire permiserit.

HENRICO  , Dei gratia illustrissimo Anglorum regi, duci Normannie et Aquitanie, et comiti Andegauensi, suus PETRUS Blesensis, Bathoniensis archidiaconus, salutem in eo per quem reges regnant.

Rogatus a uobis epistolas, quas passim et uariis direxi personis, colligere, et quasi diuersas species in unum fasciculum comportare, rapior ad incertos  affectus. Nam inter occupationes uarias, et tempestuosos curie fluctus, et mihi durum est aliquid scribere, et longe durius uestre maiestatis imperio contraire; preces siquidem uestras imperium uoco; quia, sicut satis urbane scribit quidam magister meus  ,

Est orare ducum, species uiolenta iubendi,
   Et quasi nudato supplicat ense potens.

Illud pro certo noueritis, quod si olim presciuissem epistolas meas tante dignitatis audientiam habituras, quidquid in eis erat quod aures delicatas offendere posset, lima diligentior et exquisitior uigilantia correxisset. Nunc autem in ea ruditate natiua, qua condite sunt, uestris, meticulose tamen, oculis se presentant, censuram potius exspectantes,  quam gratiam expetentes; et in hoc summam premii sui constituunt, si non reiiciantur, si non exspuantur; sed tandem, quod eis maximum est  indulgentiam mereantur. Scitis equidem quod non semper ingenii uena respondet ad uoluntatem: et quandoque dicta laudabiliora casualiter scribenti se offerunt, que per studii uehementiam, et indaginem laboriose meditationis inueniri non possunt. Illud etiam uestra, sicut reor, eminentia diligenter attendit, quod fere omnes epistole mee de alieno pendebant arbitrio, et nunc propter ingruentium necessitatum urgentiam incultius, nunc propter materie tenuitatem recisius, nunc propter insufficientiam personarum, quibus scribebantur, aut que scribebant, inurbanius aut diffusius aut simplicius me scribere oportebat. Imperfectum itaque meum uideant et indulgeant oculi uestri, et in libro memorie conscribantur, si qua inueneritis edificantia  ad salutem. Nam et quandoque reuelat Dominus paruulis que a sapientibus absconduntur [1 1Kb] . Leprosi nuntiauerunt salutem Samarie, et subiugalis Balaam dominum suum a uia illicita reuocauit [2 1Kb] . Quod si causa publice eruditionis aliqua de libris Gentilium  fuerint interserta, uobis in fastidium non uertantur. Nam et Dauid de diademate Melchom idoli Ammonitarum sibi diadema composuit [3 1Kb] , et [4 1Kb] Paulus apostolus ad improperium Cretensium quandoque uersus peticos eleganter aptauit. Nec illud magnificentie uestre, queso, sit oneri, si usque ad personam uestram in aliqua epistolarum mearum stylus deuote correptionis euaserit. Nam totum illud dictauit affectio: Aemulor enim uos Dei emulatione [5 1Kb] ; zelans et sitiens salutem uestram in Christi  uisceribus, et in caritate non ficta. Nihil equidem uobis adulatorium scripsisse me recolo, nec sum olei uenditor. Et scio quod, cum sal correctionis in  omni sacrificio acceptetur a Domino, mel in omni sacrificio reprobatur. Teste etiam Salomone: Qui dicit iniusto, Iustus es, maledicent ei populi; et super eos qui arguunt, ueniet benedictio [6 1Kb] . Primam claudo epistolam; nam, cum sit quasi prefatio aliarum, uitio ascribetur, si abeat in immensum. ualete.



EPISTOLA II. AD EUMDEM HENRICUM REGEM. [A. D. 1182.]

ARGUMENTUM.---Solatur regem Henricum patrem, equo grauius in filii Henrici III obitu merentem: probatque morem quidem lugendi uita defunctos pium esse, si moderatus sit; at nullam causam esse tam acerbe deplorandi mortem filii, cum tantas ipse a se de anteacte uite lapsibus penas exegerit, ut minime dubium sit eum hanc uitam cum eterna commutasse.

HENRICO, Dei gratia illustri Anglorum regi, duci  Normannie et Aquitanie, comiti Andegauensi, suus PETRUS Blesensis, Bathoniensis archidiaconus, salutem et spiritum fortitudinis in aduersis.

Audiui, et conturbatus est uenter meus; a uoce contremuerunt labia mea [7 1Kb] . Nam ex familiarium uestrorum relatione cognoui, quod illa uestra magnanimitas celebri hactenus opinione conspicua, in morte filii uestri  mortificata est, et quadam mollitie muliebri degenerans, gemitibus indulget ac lacrymis, atque reuerentia maiestatis abiecta, superuacuis doloribus pueriliter intabescit. Doloris affectum in uobis non arguo, sed dolendi excessum. Scio quod pium est flere mortuum, et huiusmodi mestuosos affectus lex nature indicit. Nam et Iob, audita filiorum suorum morte, uestimentorum scissione et aspersione pulueris uim doloris expressit [8 1Kb] . Abraham, mortua Sara, uenit ut fleret eam et plangeret [9 1Kb] . Iacob existimans filium suum Ioseph  deuoratum a bestia, multos dies continuauit in planctu [10 1Kb] . Ioseph etiam cum fratribus suis, et cunctis senioribus domus Pharaonis, patrem suum deferens mortuum, uenit ad aream Adab trans Iordanem, ubi septem dies super morte Iacob in fletu et gemitu compleuerunt [11 1Kb] . Sed et Iosia rege mortuo, scriptum est [12 1Kb] , quod uniuersus Iuda et Ierusalem luxerunt eum, et pre omnibus rex Adadremmon: ita quod in prouerbium uersum est, et populariter dicebatur: Planctus eius, sicut planctus Adadremmon [13 1Kb] . In Ecclesiastico etiam legimus [14 1Kb] , quod luctus mortui septem diebus legitime celebratur, et ibidem hec uerba leguntur: Fili, in mortuum produc lacrymas [15 1Kb] . Christus lacrymas produxit in Lazarum [16 1Kb] . Ideoque non miror, si tam deplorando  funeri pietatis lacrymas exhibetis. Nec enim de numero illorum estis, de quibus Dominus dixit per prophetam: Percussit eos, et non doluerunt [17 1Kb] . Et ut uerbis Iob [18 1Kb] utar: Nec fortitudo uestra fortitudo lapidis est, nec caro uestra enea est.

Sed sit, queso, hic dolendi modus, ne uos dolor rapiat ultra modum. Temperantior debet esse  apud uos erga defunctum filium dolendi occasio, quia christianissime abiit, ne dicam, obiit; et dolendo penitens dolores eternos euasit. Nobis enim flentibus iam securissime dicit: Nolite super me flere, sed super uosmetipsos flete [19 1Kb] . Planxit Dauid filium patricidam: Absalon, fili mi, fili mi Absalon [20 1Kb] ! Planxit super Saul et Ionathan finem eorum deplorans, quos dominium mortis inuoluerat sine fine [21 1Kb] . uerumtamen si circa filium uestrum pium est flere, pium est et gaudere. Si enim Petrus apostolus [22 1Kb] , si Magdalena suos defleuerunt excessus [23 1Kb] ; iste, licet adolescens, et inter malitie incentores, et, ut ita loquar, tanquam lilium inter spinas [24 1Kb] , in omnem se se deiecit penitentie humilitatem  , mundi gaudia conuertens in planctum et delicias in dolorem.  Conuersus est planctus eius in gaudium [25 1Kb] ; conuertatur et uester. Cedat uobis ad plenitudinem gaudiorum, talem filium de lumbis uestris processisse, in quem nature dotes uniuerse confluxerant  ; quem timebant remotissime nationes; quem uereri et diligere etiam inimicus et inuidus tenebatur.

Qui, cum pre uniuersis mortalibus obtinuisset  gloriam et supereminentiam militie secularis, tandem in abiectione temporalium et humilitate penitentie factus et defunctus est Christi miles. Exemplum dedit uobis, ut et uos sequamini uestigia penitentis [26 1Kb] . Nemo enim fuit in confessione humilior, in sui accusatione contritior, in emendatione deuotior, in proprie carnis afflictione crudelior, in omni satisfactione feruentior. Consilio siquidem et suggestione proditorie factionis  minus consulte contra uos erexerat et direxerat arcum suum, sed Dominus aduersus eum tetendit arcum suum: et in eo parauit uasa mortis [27 1Kb] , uolens uobis et aliis dare in eo significationem, ut fugiatis a facie arcus, et liberentur dilecti eius [28 1Kb] . Cum igitur de salute eius spem certissimam habeamus: Beati enim qui in Domino  moriuntur [29 1Kb] , ut uoce Apostoli utar: Nolite contristari de dormiente, sicut et illi qui spem non habent [30 1Kb] . Omne iudicium iam euasit; iudicauit enim se ipsum, ne inposterum iudicetur. Utinam, amantissime princeps, dum hoc seculum manet, imo potius, dum hoc seculum manat, iudicemus nosmetipsos; fallax enim est hic mundus, uita breuis, finis dubius, exitus horribilis, iudex terribilis, pena infinibilis. Planctus itaque, quos impenditis mortuo, in arma penitentie conuertatis; ut sicut turbato fatalitatis ordine filius uos precessit ad mortem, sic ordinato huius mortalitatis excursu ceteros precedatis ad uitam.



EPISTOLA III. AD G. uIRUM NOBILEM.


ARGUMENTUM.---Grauiter increpat uirum genere nobilem, qui sacellano suo uilitatem familie exprobrarat: ostenditque pluris paupertatem quam natalium splendorem uirtute destitutum faciendam: humilitatem sectandam, superbiam uero fugiendum.

Charissimo domino et amico suo G. PETRUS Blesensis Bathon. archid., salutem, et se ipsum cognoscere.

Fletu singultuoso et anxio tuus mihi retulit capellanus graues et enormes probrorum iniurias, quibus eum citra meritorum suorum exigentiam,  sicut asserit, nimis inciuiliter affecisti. Scio quod superbus est Moab [31 1Kb] , et quod hec ipsa correptio mea, que ex amicitie sinceritate procedit, te mihi faciet inimicum. Memini me legisse: Corripe sapientem, et diliget te; corripe fatuum, et pestilentior erit [32 1Kb] . Ideo et presenti epistole titulum non prescribo; uolens experiri quid in te ualeat secreta et priuata correctio; ferrum abscissionis appositurus, si fomenta non senseris. Quid glorie tibi, queso, accreuit in eo, quod ipsi honesto et commendabili uiro sui uilitatem generis exprobrasti? Quid iactitas genus tuum? Quem te ipsum facis [32* 1Kb] ? uaga et incerta est hominum generatio, et quandoque putatur filius principis, qui filius est culinarii histrionis, testimonio pete:

 Cum tua multiplices exornent undique cere
Atria, nobilitas sola est atque unica uirtus  .

Mendaces sunt filii hominum in stateris, ut decipiant in uanitate in id ipsum. Magnos se reputant, qui aut parui, aut omnino nulli sunt. Quare te apud te maiorem ruputas, quam hominum reputet communis opinio? Pondera te ipsum secretius; nec te maiorem uendas, quam te libra ueritatis appendit. uerbum Domini est: Pondus et pondus abominatio est mihi [33 1Kb] . Est in celo, qui corda scrutatur et renes [34 1Kb] . uide quod nichil doli admisceas, sed temetipsum apud Deum et homines rationabiliter equilibres. Dolose, inquit, egit, ut inueniatur iniquitas eius ad odium [35 1Kb] . Quid profuit tibi, miser, fictitie nobilitatis magnificare iactantiam, et pauperi amico  notam quasi criminose paupertatis obiicere? Certe apud pauperem Christum pretiosus est titulus paupertatis. Christus pauper, et pauperis uirginis filius, pauperes elegit in apostolos [36 1Kb] . Nec domum reguli introire dignatus est, ne honorare diuitias uideretur [37 1Kb] . Nabuzardan, solis pauperibus in terra promissionis remanentibus, omnes diuites captiuauit [38 1Kb] . In superbia siquidem et in abusione progenitorum tuorum uirtutem tibi ascribis ad gloriam, sed eorum famam turpi opinione contaminas, et a tui generis dignitate uel bonitate degenerans, turpi conuersatione celebrem  tuorum memoriam dehonestas. Quid iam abolite generositatis stipitem laudas? solet equidem ramus radicem, et fructus stipitem commendare. Et que utilitas in ueteri trunco, si iam emarcuit; si ab eo fructus commendabilis non processit? audi, miser  , audi, successor ueteris Ade, testa fragilis, lutum solubile, pellis morticina, uas putredinis, fomes tinee, cibus uermis. Quid tibi, et progenitoribus tuis? Sicut non portabit filius innocens iniquitatem patris [39 1Kb] , sic nec filium reprobum decet de patris actibus gloriari. Et que nobis argumenta pretendis, ut eius te filium probes, cuius pomposam memoriam magnificas et extollis? Sane ideo Dominus Abraham ex Sara et Agar [40 1Kb] , ex duabus etiam uxoribus et duabus ancillis uoluit Iacob prolem suscipere  [41 1Kb] , ut uniuersitatis humane successio, de parentum conditione incerta et ignara utrum a libera uel ancilla descenderit, se de generositatis ambigue gloria non extollat. Titulos enim Sare, aut Rachelis, quos sibi quandoque ascribit uaga et uulgaris opinio, proscribit et abolet nequitia in moribus, seruitus in peccatis, ut se filios ancillarum conuersatione testentur, qui de aliorum uirtute, quam apud se non nouerunt, inflantur. Preterea in domo Iacob spurii pariter cum legitimis funiculum hereditatis sortiti sunt [42 1Kb] , et communiter inter se familie herciscunde  iudicium dictauerunt.

Quid inter parentelas hominum uariando distinguis? Ab uno patre descendimus uniuersi et singuli.  Certe speciosus forma pre filiis hominum [43 1Kb] Christus iehsu, de quo scriptum est, quia uir nobilis est in portis suis [44 1Kb] , cuius nobilitatem et generationem propheta non sufficit enarrare [45 1Kb] , et qui unicus nostre generositatis est auctor [46 1Kb] , de iustis et iniustis,  de magnis et humilibus carnem traxit. Nam et agnus Paschalis [47 1Kb] , iuxta Septuaginta Interpretes  , de ouibus et capris assumebatur; in quo manifestissime uides quod apud Christum omnis fortuna, omnisque conditio acceptatur. Utquid ergo te in aliorum uirtute commendas, et aduersus pauperem de tui generis extollentia gloriaris? Qui gloriatur, in Domino glorietur [48 1Kb] ; non enim qui se ipsum commendat, ille probatus est, sed quem Deus commendat [49 1Kb] : disperdet Dominus omnia labia dolosa, et linguam magniloquam [50 1Kb] . Melius ageres, si humilius saperes. Dei Filius in beata uirgine, licet ipsa de sacerdotali et regali schemate duxisset originem, non nobilitatem sed humilitatem elegit. Respexit, inquit, humilitatem ancille sue [51 1Kb] . Scriptum est,  quia Deus humilibus dat gratiam [52 1Kb] , et cum humilibus sermocinatio eius [53 1Kb] . Super quem, inquit, requiescet spiritus meus [54 1Kb] , nisi super humilem et mansuetum? Quid tibi et pauperi capellano, superbe et fatue? Tu eminentiam generis tui tua prauitate deprimis et conculcas; ille in medio suorum sancta et honesta conuersatione preradiat. Scio, quia egre fers quod te instruo, quod

. . . ueteres auias tibi de pulmone reuello [55 1Kb] ,
sed me salus tua sollicitat. uereor enim, ne superbia in ruinam et precipitium te deuoluat. Nam scriptum est: Ante ruinam exaltabitur cor [56 1Kb] . Ille, qui in altis habitat, et humilta respicit [57 1Kb] , superbiam super omnia detestatur. Hec est enim illa sanguinaria  meretrix, que de calice Babylonis aureo propinat hominibus spiritum uertiginis [58 1Kb] . Hec est illa Athalia, que fere omne genus regium exstirpauit [59 1Kb] . Hec est lepra cicatricis in ulcere [60 1Kb] . Hec est bestia saltus, que deuorat exercitum Absalon [61 1Kb] . Hec est  erugo et tinea, que omnem mentis ornatum deprauando consumit [62 1Kb] . Hec est turris in Sile, que suos edificatores interimit [63 1Kb] . Hec est elephas in libro Machabeorum qui Eleazarum sua mole occidit [64 1Kb] . Hec est sicaria illa  in Psychomachia Prudentii, que unam de uirtutibus interfecit. Descendas igitur ad conscientiam tuam, et uide, si qua est ibi materia gloriandi. Gloria enim nostra hec est, testimonium conscientie nostre [65 1Kb] . Ne credas adulatoribus, qui te lactant. Certe populus, qui te beatificat, in errorem te inducit [66 1Kb] . Ferant autem confestim confusionem suam, qui tibi dicunt: Euge, euge! [67 1Kb] Inimici enim hominis domestici eius [68 1Kb] . Isti sunt, de quibus ad Sedechiam loquitur Ieremias [69 1Kb] : Seduxerunt, inquit, te uiri tui pacifici:---Moliti sunt sermones  eius super oleum, et ipsi sunt iacula [70 1Kb] . Sic Ioas, Abner [71 1Kb] et Amasam [72 1Kb] gladio leniter fabrefacto, id est uerbo proditorie adulationis, interimit. Excole igitur conscientiam tuam. Hic est enim ager, cui benedixit Dominus [73 1Kb] ; de quo scriptum est: Pulchritudo agri mecum est [74 1Kb] . Planta igitur et semina ibi semen uirtutum fructus uite, et odor sancte opinionis erumpat. Nam iuxta preceptum diuine legis: Si dederis de semine tuo idolo Moloch, id est regi superbie, morieris [75 1Kb] . Nec tuum genus elegantius extollere potes, quam si abiecto fastu elationis humilibus te conformes. uale.



EPISTOLA Iu. AD R. PRIOREM CISTERCIENSEM. [Circ. A. D. 1195.]


ARGUMENTUM.---Gratulatur monacho de progressu in religiosa uita, suamque sortem in seculo degentis deplorat, eiusque precibus et sacrificiis se commendat. Deinde dubitationem quamdam dissoluit.

Charissimo socio et precordiali amico suo R. priori Cisterciensi, P. Blesensis, Bath. archid. salutem et continuos in Christo profectus.

Letatus sum in his que dicta sunt mihi [76 1Kb] . Nam ex fideli commeantium relatione cognoui, quia de die in diem, de uirtute in uirtutem proficiens [77 1Kb] , claustralis militie brauium meruisti. Ascendisti in montem sacrificii; ego autem adhuc in ualle cenosa moror, et exspecto cum asino [78 1Kb] . Tu pennas contemplationis assumens hec mundana transcendis:  me glutinum terrene habitationis adeo inuiscauit, quod uolare non possum. Heu mihi! quia incolatus meus a Deo prolongatus est [79 1Kb] . Et quis dabit mihi pennas sicut columbe, et uolabo, et requiescam?  [80 1Kb] In omnibus requiem quesiui [81 1Kb] , et in omnibus dolorem et laborem inueni. Non est requies, nisi, in hereditate sanctorum, de qua scriptum est: Hec requies mea in seculum seculi [82 1Kb] . Ego autem carnalis homo et uenundatus sub peccato [83 1Kb] , infixus sum in limo profundi [84 1Kb] , et in libertatem filiorum Dei respirare non possum. Adiuua me orationibus tuis, amice carissime, dies enim mei transierunt [85 1Kb] , et iuxta uerbum Iob per uiam qua ingredior, non reuertar. Non longe sum ab illa communi meta, que prefixa est omni carni. Ruge mee testimonium dicunt contra me [86 1Kb] , iam canos induimus, hore finalis prenuntios. Teste autem Apostolo, omne quod antiquatur et senescit, prope interitum est [87 1Kb] . Ora igitur, frater, ne me supreme necessitatis articulus anticipet  imparatum. Inter secretiores lacrymas tuas ibi mei offeras memoriam, ubi Patri Filius immolatur. Scio, quod multum ualet deprecatio iusti assidua [88 1Kb] ; et quod propria quandoque uota non obtinent, facit intercessio aliena. Litteras domini abbatis, et tuas deuote suscepi et legi. Miror autem te in admirationem ducere et stuporem, quare in libro, quem De prestigiis fortune composui, hac frequenter expositione usus sum: Contigit, id est contingere potuit: quandoque eueniet, id est quandoque euenire continget. uerumtamen in his, que de fortune insidiis pendent, et ad utrumlibet se habentia ambiguos sortiuntur euentus, secure hoc genus expositionis induxi; cum et in his, que certos et quasi  necessarios habent exitus, hec locutio frequenter soleat inueniri. Nam et in Leuitico legitur [89 1Kb] : Si quis de uictimis pacificorum comederit die tertio, oblatio ei non proderit. Comederit, inquit, id est comedere uoluerit. Et sic intelligi necesse est; nam, cum per diem tertium uita futura signetur, in quo operari non licet, per hanc comestionem significari oportet non opus, sed operis uoluntatem. Simile habes in Iob [90 1Kb] : Quis restitit Deo, et pacem habuit? Restitit, id est resistere uoluit. De magis enim Pharaonis recolis te legisse: Fecerunt et magi sicut et Moyses, ut educerent ciniphes, et non potuerunt [91 1Kb] . Fecerunt, dicit, id est facere uoluerunt. Si ergo in his, que de contingenti sunt, quandoque quasi positiue et causa exempli, hoc genus locutionis admisi, non te  moueat. Nam et in his, que quamdam necessitatem ueritatis important, hic loquendi modus poterit frequenter inueniri. Adhuc precor, ut preceris pro me; oneratus enim peccatis, mole corporis aggrauatus,  curis inuolutus, desideriis immundis infectus, infirmus, anxius, erumnosus, non leuabo me super me [92 1Kb] , nisi per eum, qui erigit elisos et sanat contritos corde [93 1Kb] . uale.



EPISTOLA u. AD RICARDUM CANTUARIENSEM ARCHIEPISCOPUM  . [Circ. A. D. 1176.]

ARGUMENTUM.---Ricardum, qui proxime post S. Thomam martyrem, e monasterio ad archiepiscopatum Cantuariensem peruenerat, cumulandisque opibus, et secularibus potius rebus, quam spiritualibus curandis inuigilabat, liberrime arguit, ac que tum populi, tum regis Henrici II de eo sint querimonie, exponit.

Reuerendo Patri et domino RICARDO, Dei gratia Cantuariensi archiepiscopo, totius Anglie primati,  et apostolice sedis legato, PETRUS Blesensis archidiac. salutem, et in melius expergisci.

Habebam in desideriis ad uos cum festinatione reuerti, sed auctoritas regia non permittit. Millies postulaui licentiam recessurus, sed nec repulsam passus, nec licentiam sum adeptus. Quoties causor moram, quam facio, et allego uestre reuocationis instantiam, unica et quotidiana est eius responsio: Cras recedes. In omnibus diebus anni cras istud inuenire non potui; dum queritur, latet: et fortasse, quando non queretur, occurret. In eo autem turbata est anima mea ualde, et sicut aranea tabescere me fecistis, quia exprobrauerunt qui me tribulant inimici mei dum dicunt mihi per singulos dies: Ubi est dominus tuus [94 1Kb] ? ubi latitat? ubi dormit? usquequo  piger dormit? exsurgat qui dormit, et exsurgat a mortuis [95 1Kb] . Et iam hora esset a sommo surgere [96 1Kb] , et uigilare super commissum sibi gregem, et attendere, qualem habuit decessorem. Nunquid Dei gratiam accepit in uacuum, ut gratiam sibi datam, et gloriam sui decessoris euacuet? iam euacuauit ex  parte, nec uidemus, quando restauret quod amisit; quando redimat quod commisit. uobis igitur imputant, quod ab allophylis arca Domini capitur [97 1Kb] , quod a laicis Ecclesia Dei conculcatur, quod gladium Petri rubigo consumit [98 1Kb] , quod Christi sacramenta uilescunt, quod terribile nomen Dei in uanum assumitur, quod sub pretextu periurii legitima coniugia dissoluuntur. uobis imputant, quod Malchus in Christum, quod Phassur in Ieremiam [99 1Kb] , quod Balthasar in uasa Domini manus extendit sacrilegas [100 1Kb] . Quoties autem gratiam innocentie et humilitatis extollo in uobis: Non sufficit, inquiunt, tante prelationis homini, non facere malum, nisi adiiciat facere bonum. Non solum enim arbor que fructus malos facit, sed arbor que fructus bonos  non facit, excidetur et in ignem mittetur [1 1Kb] .

Reperit, inquiunt, archiepiscopus tuus Ecclesiam in optimo statu, ipse uero eam destituit, et deiecit. Cantuariensis Ecclesie dignitates, quas gloriosus martyr rubricauerat sanguine suo, et quasi testamentum eternum morte et cerebri effusione firmauerat, pusillanimitas eius euacuauit, eamque reduxit in antique seruitutis opprobrium, que se in gratiam plene libertatis erexerat. Utquid, inquiunt, terram occupat? quando morietur et peribit nomen eius [2 1Kb] ? cur saltem non expergiscitur? Nunquid qui dormit, non adiiciet ut resurgat [3 1Kb] ? In his omnibus uerecundia mea tota die contra me est, et confusio cooperuit faciem meam a uoce exprobrantis et obloquentis [4 1Kb] . Sunt itaque lacryme mee panes die ac nocte [5 1Kb] , et ubi sub  umbra uestri nominis magnificari et extolli speraueram, ibi improperium exspectauit cor meum et miseriam [6 1Kb] . Estis enim fabula in ore hominum, studiumque omnium fere commune est linguas procaces laxare contra uos in detestandum susurrium. Quod si uestram uelim predicare industriam circa  edificiorum meliorationem, circa prediorum culturam, et circa huiusmodi exteriorem administrationem, que incessanter exigit humana necessitas, ipsi uniuersa deprauant. Que gloria est, inquiunt, quod uiuaria construit, quod claudit feras indagine, si clerici imprecantur, si in omnem dissolutionem religiosorum claustrorum ostia relaxantur?

Que utilitas est quod fimo et creta  ager sationarius impinguatur, si in Dominice messis cultura nec spina euellitur, nec exstirpatur tribulus, nec uerbum Domini seminatur [7 1Kb] ? Nunquid Deo cura est de bobus et asinis, ut circa boues et asinos ita sollicitus occupetur? cur iniuncte sibi legationis officium non exercet? ligatus est potius quam legatus. Prophete, inquiunt, cui Dominus legationem  iniunxerat, precepit ut euellat ac destruat, ut dissipet et perdat, edificet et plantet [8 1Kb] . Dominus tuus  officii spiritualis intelligentiam conuertit in litteram, aut, ut uerius dicatur, in lituram. Illud mihi ad cumulum doloris accedit, quod dominus rex, qui ex toto corde uos diligit, cuius erga uos dilectionem lego assidue in libro experientie, qui turbatoribus uestris in Romana curia murum inexpugnabilem se opponit, ipse frequenter incuriam et desidiam uestram, secreta tamen et modesta correctione redarguit: ipse crebro uos excitat scriptis et nuntiis, grauissime ferens, quod terre sue maleficos ad excessus enormes per impunitatis licentiam prouocatis. Quam  amicabilia nuperrime uobis scripserit et mandauerit, memorie, sicut credo, tenaciter affixistis. Inter que ego, qui conscius secretorum fui, uerbum illud confidenter in communem deduco notitiam; uerbum enim memorabile est. Sciat, inquit, dominus archiepiscopus, quod si filius meus electus, aut aliquis episcopus terre, uel comes, uel aliqua persona illustris sue uoluntati, aut dispositioni contraire presumpserit, aut impedierit, quo minus sibi commisse legationis munus adimpleat, inueniet in me sui contemptus persecutorem et uindicem, ac si in coronam meam proditorie commisisset.

Scio quidem, Pater, dominum regem diu habuisse et adhuc habere in uotis, ut consilio et auxilio uestro fiant increpationes in populis [9 1Kb] , ut arripiat  manus uestra iudicium [10 1Kb] , et arguat pro mansuetis, terre [11 1Kb] . Dura quidem retuli uobis, amantissime  Pater, et forte hoc aliquis temeritati ascribet, quod non blandior, quod non palpo, quod reuerendum presulis caput peccatoris oleo non impinguo [12 1Kb] . Quidquid immundissime sues grunniant, ego in Christi uisceribus, et iugi beneficiorum uestrorum memoria uos moneo et monebo, quatenus cum ea diligentia impleatis pontificium, ut non uituperetur ministerium uestrum. Legistis enim: Maledictus homo, qui facit opus Domini negligenter  . A claustrali et spirituali militia elegit uos Deus in sacerdotem sibi. uidete, ne cum spiritu ceperitis, carne consummemini [13 1Kb] ; et ne de uobis intelligatur illud: Non permanebit spiritus meus in homine in eternum, quia caro est [14 1Kb] . Putatis quod de commissis uobis animabus, uos in districto examine  non oporteat reddere rationem? Propter hoc irritauit impius Deum; dixit enim in corde suo: Non requiret [15 1Kb] . Sed certe requiret exactissime usque ad nouissimum quadrantem; et uereor ne tempestiuius aut durius, quam credere aut timere uelimus. Utinam uelitis recolere comminationes Altissimi, quibus apertissima uisione nobis terribilem sue indignationis sententiam reuelauit. Horrendum autem est incidere in manus Dei uiuentis [16 1Kb] . Ignis enim succensus est in furore eius [17 1Kb] , quem quandoque spiritualiter uidistis, ipsum autem nunquam sensibiliter sensistis  .



EPISTOLA uI. AD RADULFUM BELLOuACENSEM. [Circ. A. D. 1155.]


ARGUMENTUM.---Respondet inuectiue cuiusdam magistri uitam clericorum in aulis episcoporum degentium acerbe insectantis; et contra grauiter ipsum coarguit, quod omnem etatem in profanis litteris consumat: hortaturque ut extremam saltem senectam in meditatione nouissimorum suorum peragat.

Magistro Rad. Bellouacensi, PETRUS Blesensis, Bathoniensis archidiaconus, salutem et saltem in senio senem esse.

Litteras uestras, licet plurimum inuectiuas, cum omni equanimitate et gratiarum actione suscepi. Quod me corripitis affectio est; ideoque mihi acceptiora sunt uestra uerbera, quam eorum ubera, qui me lactant. Utinam semper corripiat me iustus  in misericordia, et increpet me; oleum autem peccatoris non impinguet caput meum [18 1Kb] . Clericorum  curialium uitam damnatissimam reputatis, et in eius exsecrationem fere totam illam satyram Iuuenalis expenditis:

Si te propositi nondum pudet  .
Magister bone! si puerilium deriuationum nenias, quibus insenuistis, memoriter retinetis, cum curia a cruore dicatur, clerici, qui cum prelatis ecclesie conuersantur, curiales non sunt; nec enim apud eos iudicium sanguinis exercetur  . Cumque institutio canonica clericos curiales  prohibeat promoueri, clericos pontificum frequentius elegit Dominus in sacerdotes sibi. Improperatis nobis, quod semper quadra uiuimus aliena. Si pontifices nos uocant in partem sollicitudinis, ut in agricultura diuine messis, et in tritura Dominice aree  pariter laboremus, que iniuria est, si et nos bonis eorum pariter coutamur? iuxta diuine legis sententiam: Nemo os bouis triturantis obturat [19 1Kb] ; teste Paulo: Nemo militat stipendiis suis [20 1Kb] . Cumque debeat de altari uiuere, qui seruit altari, non est absurdum, si ego, aut alius, qui in mensa Dominica pontifici ministrat, fiat eiusdem commensalis in cibo. Causamini, quod inaniter expendam dies meos, qui in castris scholaribus poteram fructificare quam plurimis. Magister bone! castra Dei sunt hec [21 1Kb] , in quibus habitamus, et sciatis, quia non est hic aliud, nisi domus Dei, et porta celi [22 1Kb] . In domo Domini mei Cantuariensis archiepiscopi, uiri litteratissimi sunt, apud quos inuenitur omnis  rectitudo iustitie, omnis cautela prouidentie, omnis forma doctrine. Isti post orationem, et ante comestionem, in lectione, in disputatione, in causarum decisione iugiter se exercent. Omnes questiones regni difficiles et nodose referuntur ad nos; que, cum inter socios nostros in commune auditorium deducuntur, unusquisque secundum ordinem suum sine lite et obtrectatione ad bene dicendum mentem suam acuit, et quod ei consultius uidetur et sanius, de uena subtiliore producit. Quod si Deus minori, que potiora sunt, reuelauerit, eius  sententie sine omni inuidia et deprauatione uniuersitas acquiescit. uos autem tumultuoso strepitu, et clamore nautico de nugis assidue disputantes, inutiliter era uerberatis; uos circa litteram et syllabam, et circa huiusmodi elementares doctrine primitias, uestrum adhuc ingenium exercetis; et, si dicere fas est, uos, puer centum annorum, et elementarius senex, docetis sapientiam  . uerecundum siquidem et onerosum satis est mihi, quod omnes cetanei uestri in montem eminentioris scientie ascenderunt, et uos in ceno crassioris intelligentie cum asino remansistis. Priscianus et Tullius, Lucanus et Persius; isti sunt dii uestri [23 1Kb] . uereor ne in extreme necessitatis articulo uobis improperando dicatur: Ubi sunt dii tui, in quibus  habebas fiduciam? Surgant et opitulentur tibi, et in necessitate te protegant [24 1Kb] . Semper circuitis montem Seir [25 1Kb] , nec ad terram promissionis uenire potestis.

Magister, uobis, et imitatoribus uestris conuertit Dominus flumina in sanguinem [26 1Kb] , ne bibant. Dat etiam celum eneum et terram ferream, dum uobis conuertit Dominus carnalem scientiam, in qua obduruistis pertinaciter, in peccatum [27 1Kb] . Magister, nolite loqui sublimia gloriantes; recedant uetera de ore uestro, quia Deus scientiarum Dominus abhorret philosophie gentilis errorem; cuius adhuc idololatra estis; et acceptat in quolibet Christiano conscientie puritatem. Damnat enim Apostolus ea,  que sunt rationem quidem habentia sapientie [28 1Kb] secundum mandata et doctrinas hominum, si non edificant ad salutem.

Utinam, magister, saperes, et intelligeres, ac nouissima prouideres [29 1Kb] . Hec philosophia tibi iam decrepito pernecessaria esset, que frequenter in scholis describitur, sed frequentius prescribitur, cogitatio mortis scilicet assidua. Propheta dicit: Domine, notum fac mihi finem meum [30 1Kb] . Et Salomon: Fili mi, recordare nouissima tua, et non peccabis in eternum [31 1Kb] . Lamentator ille Ieremias propheta  deplorat animam peccatricem, et sui finis immemorem. Sordes, inquit, in pedibus eius, nec recordata est finis sui [32 1Kb] . Et subiungit: Deposita est uehementer, non habens consolatorem [33 1Kb] . Sit, magister, cogitatio uestra dies mortis. Mors enim, que iunioribus est in insidiis, uobis senioribus est in ianuis, uestrum obseruat calcaneum, nec cessabit, donec fodiatur fouea peccatori [34 1Kb] . Rogo itaque, et in uera consulo caritate, ut qui hactenus uarietatibus huius seculi militastis, Deo militetis saltem ad modicum tempus, atque feces uestre senectutis immoletis Altissimo, qui iuuentutis et adolescentie uestre florem in rebus nugatoriis expendistis.



EPISTOLA uII. AD MAGISTRUM A.


ARGUMENTUM.---Magistrum quemdam ex acutissimo disputatore egregium potatorem factum, diuine Scripture testimoniis ab ebrietatis studio reuocare conatur.

Magistro A. PETRUS Blesensis, Bathon. archidiaconus, salutem et continuam memoriam honestatis.

A domo et mensa uestra nuper egrediens magister P. mihi uia publica incedenti, letus, et longe letior quam expediret, occurrit. uesania siquidem ferebatur; hauserat enim apud uos spiritum uertiginis et furoris, uinoque aut cereuisia totum eius cerebrum estuabat. Equum meum freno rapuit, et tam equum quam equitem supinum fere in terram deiiciens, in deuium me retorsit. Auertebam manus  eius et ipsum seruientes nostri grauiter increpabant; ille autem lingua precipiti, et confusa, atque clamore demoniaco intonabat: ueniet certe, ueniet; ueniet, uelit nolit, et bibet de Filio Dei magister meus carissimus. Ego autem dolens eum  sequebar, et trahebar inuitus. Cum uero seruientes mei, qui eius temeritati parcebant, manus eius a freno meo, cum multa tamen instantia, separassent et nos ipse uidisset in uiam, a qua nos abduxerat, equorum capita reflexisse, nos diu persequens lapidibus et glebis, me inaudita uerborum turpitudine lacessiuit.

Sane reputaueram eum semper uirum industrium et discretum et modestum; sed uobiscum ea uice biberat; apud quem, sicut publice dicitur, in bibendo non est ratio neque modus. Et que uobis, amice, gloria est, ita potu afficere hominem, ut hominem dediscat, et in desipientiam omnino transeat bestialem? Non est tibi occasio magne laudis, quod sic uino fundis et infundis amicos, et infundendo  confundis. Scriptum est in Habacuc [35 1Kb] : ue qui potum dat amico, inebrians eum, ut uideat nuditatem eius! Testimonio sacri eloquii multiplicem sententiam maledictionis incurrunt, qui ad calices sedent epotandos, et ebrietati continue se impendunt. Dicit Dominus per Isaiam prophetam [36 1Kb] : ue, qui potentes estis ad bibendum uinum, et uiri fortes ad miscendam ebrietatem! Subsecutiua ebrietatis incommoda Salomon eleganti compendio enumerat dicens: Cui ue? cuius patri ue  ? cui uulnera? cui rixe? cui suffosio oculorum  ? nonne his qui morantur in uino, et student  calicibus epotandis? Sane iuxta uerbum Sapientis: Potus iste in uomitum, et hec uoluptas in nauseam conuertetur  [37 1Kb] . Expergiscimini, ebrii, dicit propheta, et flete, et ululate omnes qui bibitis uinum in dulcedine [38 1Kb] . Apostolus [39 1Kb] etiam ebrietates multipliciter interdicit. Censura uero canonica sententiam depositionis dictat in clericos, qui ebrietatibus assuescunt. Ubi  enim regnat ebrietas, ratio exsulat, intellectus obtunditur, consilia deuiant, iudicia subuertuntur [40 1Kb] . Si iuxta Apostolum bonum est non bibere uinum [41 1Kb] , non uideo qualiter possit bonum esse contrarium. Ideo prudens illa mulier filium suum instruens, in uisione dicebat: Noli regibus, o Lamuel, dare uinum, ne forte obliuiscantur iudiciorum Dei, et subuertant populi equitatem. Sed nec ullum secretum est, ubi regnat ebrietas [42 1Kb] . Loth, quem Sodoma non uicerat, uina uicerunt [43 1Kb] . uinea quoque, quam Ne plantauerat [44 1Kb] , suo non pepercit auctori, et ex delicto patris usque hodie deriuatur ad posteros macula seruitutis. Titulis quoque beati Ioannis Baptiste plurimum commendationis adiecit, quod uinum et siceram, et omne quod inebriare poterat, non bibit  [45 1Kb] . Aaron et filiis eius precepit Dominus, ut intraturi tabernaculum, a uino, et omni quod inebriare poterat, abstinerent [46 1Kb] . Rechabite, quia iuxta mandatum Ionadab filii Rechab abstinuerant ab omni potu [47 1Kb] , qui posset esse ebrietatis occasio, cum omnes tribus captiuate essent, liberi remanserunt. Tu qui disciplinali militie, et libris quondam omnia posthabebas, nunc, sicut audio, codices ad calices transtulisti. Scribere in bibere conuertisti; et, quod anxie doleo, nunc predicaris egregius potator, qui fueras prius nominatissimus disputator. Unum predictis adiicio; aut emendabiliorem te exhibeas in hac parte, aut a corde meo te euomo: et amicitie socialis uinculum rumpens, gratiam  antique familiaritatis euacuo. ualeas.



EPISTOLA uIII. AD QUEMDAM PRIOREM  .

ARGUMENTUM.---Declarat Ecclesiam Dei, instar lune, uarios habuisse status: et dicta philosophorum gentilium, atque etiam iurisconsultorum recte usurpari in tradenda doctrina sacra.

Causaris et arguis uehementer, quod nuper in  capitulo fratribus tuis loquens de uario amictu sponse [48 1Kb] , quedam interserui, que potius philosophum gentilem et ethnicum, sicut asseris, sapiebant, quam Christiane fidei professorem. Teneo firmiter, quid dixerim, et hoc ipsum a tua memoria non euasit, in quo nichil nisi Catholicum inuenies; nisi simpliciter dicta sinistra interpretatione, aut peruersa recordatione depraues. Referens equidem uarios militantis Ecclesie status, quia frequenter in sacro eloquio per lunam solet Ecclesia presens intelligi, quasdam proprietates lunaris excursus Ecclesie coaptaui. Sicut enim in astrologia Martiani luna in sua nouitate menoides dicitur; in augmento, cum iam ad medium creuit diatomos; cum accedit ad circulum, dicitur amphicyrtos; cum  uero in plenitudine sua tota est serena, panselenos: sic Dei Ecclesia, que lunari exemplo lumen suum mendicat a sole iustitie, in Abel et patriarchis, menoides; in tempore prophetarum, diatomos; in aduentu Christi, amphicyrtos; in eius resurrectione et fidei confirmatione satis tolerabiliter poterat panselenos nuncupari. Quod enim Ecclesia perfecta et perfecte ordinata tunc demum fuerit, quando Christus celos ascendit, propheta satis expresse exemplo consimili manifestat: Eleuatus est, inquit, sol, et luna stetit in ordine suo [49 1Kb] ; id est ascendit Christus, et Ecclesiam in ordine sanctitatis per apostolos stabiliuit. Sane si Scripturas sanctas  diligenter attendis, non censebis absurdum, quod uerba philosophie uel scientie ciuilis, quandoque  in doctrina Christiana, maxime ubi ratio postulat, admittantur. Audi quid dicat Iob de Domino: Precepit, inquit, soli, et non oritur, et stellas claudit, quasi sub signaculo. Qui facit Arcturum, et Oriona, et Hyadas, et interiora Austri [50 1Kb] . Ieremias propheta quasi in iure ciuili fuerit eruditus, emptionem predii patruelis, quam contraxerat, quorumdam  uerborum legalium urbanitate commemorat: Emi, inquit, agrum ab Hanameel filio patrui mei, qui est in Anathoth, et appendi ei argentum septem stateres, et decem argenteos; et scripsi in libro, et signaui, et adhibui testes, et appendi argentum in statera. Et accepi librum possessionis signatum, et stipulationes, et rata, et signa forinsecus [51 1Kb] . Sane sicut in Deuteronomio [52 1Kb] legis, aliena mulier capta in prelio, si decor eius tibi placuerit, rasis eius unguibus, et capillis, atque ueste captiuitatis deposita, licite ducitur in uxorem. Si qua enim scriptura gentilium est, que in conflictu studiorum mihi placet, sublata superfluitate uerborum possum illam mihi assumere, ut ex illa filii spirituales generentur in fide. In lege enim precipitur quod si  in agro uel in arbore inueneris auem incubantem ouis suis, aut pullis, oua aut pullos debes accipere, matremque dimittere [53 1Kb] . Non etiam curandum est de littera, ubi fructuose inueniuntur sententie.

Increpas me, quia in exhortationibus meis, quas rogatu conscholarium nostrorum quandoque Bononie feci, uerba posui, que ius ciuile redolebant. Porro ius ciuile sanctum est et honestum, atque sacris orthodoxorum Patrum constitutionibus approbatum. Loquebar equidem legisperitis in illis predictis exhortationibus de terribili sententia districti et extremi iudicii, et dicebam, quod nec appellationis remedio, nec supplicationis suffragio, nec actione in factum subsidiaria, nec aliquo restitutionis  beneficio poterat attentari. Dicebam quod ille Antiquus dierum inter filios regni [54 1Kb] quos quasi in funiculo distributionis [55 1Kb] secundum meritorum  suorum exigentiam ad hereditatem uocabit eternam, dictaturus erat familie herciscunde iudicium. Dicebam, quod contritione duplici punirentur illi, qui peccatorum suorum confessionem differebant per erubescentiam, aut contemptum [56 1Kb] ; nam et in iure ciuili lis per inficiationem  crescebat in duplum. Unum noueris, quod nunquam super uerbis faciam questionem, de qua facultate sumantur, dummodo edificent ad salutem. Nam nec de herbis queritur, in qua terra, uel cuius hortulani cura uel cultura adoleuerint, dummodo uim habeant sanatiuam.



EPISTOLA IX. AD QUEMDAM LUDI LITTERARII DESERTOREM.

ARGUMENTUM.---Inuehitur in quemdam discipulum  suum, qui cursu liberalium artium confecto, non ante cogitabat theologie operam dare, quam biennium in otio consumpsisset: prolixeque probat perniciosum esse omne otium.

Missione usus minus legitima et honesta, tanquam transfuga et desertor castra scholaris militie dimisisti, et de labore quietissimo te in laboriosissimum otium contulisti. Preceperam tibi ut discipulo, consulueram ut amico, quatenus continuata instantia studiorum imperfectum tuum perduceres in plenitudinem, et de discipulo ascenderes in magistrum. Respondes te in disciplinis liberalibus diutius laborasse, tuumque propositum esse, antequam theologicas difficultates expugnes, biennio respirare. Utinam huic desiderio, aut potius desidie, et defectui tuo uicennium aut tricennium prescripsisses!  Defectui dico; nam defecit in salutare tuum anima tua [57 1Kb] , mihique satius uideretur, hominem qui per semitam damnate opinionis incedit,  negotium honestatis prorsus omittere, quam differre. Sancti quidem et honesti propositi dilatio, magna ruina est. Nunc docibilis, in prouectiori etate capax doctrine non eris: ideoque in presenti articulo, quod differtur, aufertur. uerbum prophete est: Populus iste dicit: Nondum tempus est edificandi domum Domini [58 1Kb] . Miserrime, cur opus commendabile in biennium differs? forsitan cras non eris. Sapiens dicit: Quidquid potest manus tua, cum instantia operare [59 1Kb] :

Qui non est hodie, cras minus aptus erit [60 1Kb] .

In litteris tuis legi: uacabo mihi, et libris meis, et in camera mea ero mihi discipulus et magister: nunquam quieui, semper laboraui; nunc laborem conuertam in otium et quietem. Frater,  utinam saperes et intelligeres, et inter otium et quietem discerneres! Audisti quietem Domini: quieuit enim ab omni opere, quod patrarat [61 1Kb] , uerumtamen eius otium non legisti. Legitur [62 1Kb] , quod otiositas inimica est anime, animus namque qui ad otia resoluitur, roditur inanibus curis; ac testimonio Salomonis desideria rodunt pigrum [63 1Kb] . Eodem docente [64 1Kb] , stercoribus boum, id est turpi increpatione lapidandus est piger.


Cernis ut ignauum corrumpunt otia corpus,
Et capiunt uitium, ni moueantur aque [65 1Kb] .

Flaccus dicit:

   Si non
Ante diem poscas librum cum lumine, si non
 Intendes animum studiis et rebus honestis,
Inuidia uel amore uigil torquebere [66 1Kb] .

An queris experimentum huius rei?


Queritur, Aegisthus quare sit factus adulter.
   In promptu causa est: desidiosus erat [67 1Kb] .

Teste Hieronymo [68 1Kb] , peccatum Sodomorum fuit satietas et abundantia panis [69 1Kb] . Lex [70 1Kb] etiam de sacrificiis precipit ut bos offeratur in ostio tabernaculi; quia qui laborant in agro Dominice culture, libere possunt celeste tabernaculum introire. Cur causaris studiorum laborem, et ad otium toto corde suspiras? Labor scholasticus otium est, sed otium negotiosum, et quod animum reddit ad honesta sollicitum. Unde et scriptum est [71 1Kb] : Sapientiam scribe in otio, et qui minorantur, actu inuenient  eam. Ideo discipuli esurientes fricabant spicas in die Sabbati [72 1Kb] ; in quo notatur utilium sententiarum discussio, que mente quieta diligentius procuratur. Sic ingreditur homo sepulcrum in abundantia [73 1Kb] , quia absconditus a conturbatione hominum [74 1Kb] , foris quidem minuitur, sed interius fructus spiritualis studii inestimabiliter reficitur et ditatur. Sic in Ezechiele [75 1Kb] : Porta atrii interioris, que respicit orientem, clausa est sex diebus, in quibus opus  fit; die autem Sabbati aperitur. Qui enim a terrenis uacant, spiritualium notitiam facilius assequuntur. uacate, inquit, et uidete, quoniam ego sum Deus [76 1Kb] . Ideo Martha turbatur erga plurima [77 1Kb] . Lie oculus lippitudine impeditur; Maria uero cum Rachele optimam partem elegit [78 1Kb] . Et Iacob cum requiescit in Bethel, celestium mysteria comprehendit [79 1Kb] . Hoc est otium sanctum, otium studiosum. uerumtamen otium uocas, non uigilare, non legere, uacare comessationibus, resolui ad carnis illecebras, torpere somno et potibus indulgere. Timere debueras uocem Domini super tali otio irascentis: Neomenias uestras, inquit, Sabbatum non feram. Otia et sata et festiuitates uestras odiuit anima mea [80 1Kb] . Luget etiam super animam otiosam propheta dicens:  uiderunt eam hostes, et deriserunt Sabbata eius [81 1Kb] . uerbum sancti Hieronymi est [82 1Kb] : Otium sine litteris mors est, et uiui hominis sepultura. Miser, quidquid longo tractu temporis didicisti, biennale otium exsufflabit, et illa logices uentosa loquacitas, qua tumescis, sicut uisio nocturna, et sicut somnium auolabit [83 1Kb] . Putas, quod in pace et quiete corporis sit pax mentis? habebis forsitan pacem, sed amarissimam. Pacem, scio, reputas te habere, in loci habitatione solitudinem, in carnis exhibitione sollicitudinem: et ecce in pace tua amaritudo amarissima [84 1Kb] . Qui enim curam carnis in deliciis agit [85 1Kb] , tormenta conscientie accusantis patitur, et semper hostem domesticum secum gerit,  sicut sapiens dicit: Solitudo, quam desideras, subuersio est uirtutum. ue soli, quia, si ceciderit, non habet subleuantem [86 1Kb] . Solitudo Amnon fratrem Thamar ad incestuosum sororis sue concubitum prouocauit [87 1Kb] . Solitudo est, que uirum fortem fortissime precipitat in reatum; ea enim mediante, honestas impudicitie arma sua reddit, degenerat sanctioris uite propositum, et odorifere opinionis gloria damnabiliter euanescit. Dum Parisiis operam studiis dabas, publice dicebatur, quod in hac humana conuersatione te angelum exhibebas; uereor, ne qui de homine in angelum transieras, de angelo in hominem reuertaris. Nam iuxta sententiam ueritatis [88 1Kb] , spiritus immundus ambulans per loca deserta et arida, et non inueniens requiem  assumensque septem spiritus nequiores se, domum uacantem, et scopis disciplinalibus mundatam inuenit, uacantem occupat, ac nouissima hominis illius in peiora conuertit. Diu te inuitaui ad scholarem militiam, diu clamaui, et laboraui clamans, ne abhoreas hunc laborem uere laboraui. Suadere enim et non persuadere, hoc labor est ante me. Sane laborem et duritiem theologice facultatis non debebas abhorrere:  scholastici namque hominis labor non est in operibus, sed in uerbis: et ut uerbo Salomonis utar: Omnis labor huiusmodi hominis in ore ipsius [89 1Kb] . Certe precepta sua, et sciri et custodiri uult Dominus cum labore: nam et ipse est, qui fingit laborem in precepto [90 1Kb] . Unde et iustus scire atque custodire desiderans uerba et precepta, que de labiis [Altissimi processerunt, dicit Propheta: Propter uerba labiorum tuorum ego custodiui uias duras [91 1Kb] . Adhuc rogo te, ne timeas aut differas hunc laborem. Effeminari quidem otio, et torpere pigritia, nichil aliud est quam suffocare uirtutem, nutrire superbiam uiamque construere ad gehennam. De his dicitur: In labore hominum non sunt et cum hominibus non flagellabantur; ideo tenuit eos superbia, etc. [92 1Kb] . Procul  dubio, qui non flagellantur temporaliter cum hominibus, in perpetuum flagellabuntur cum demonibus; et qui cum hominibus non laborant, cum demonibus laborabunt. uale.



EPISTOLA X. AD G. CAPELLANUM REGIS SICILIAE.

ARGUMENTUM.---Grauiter queritur a rege Sicilie adolescentulo ad Ecclesie Agrigentine episcopatum euectum hominem prorsus inidoneum: simulque ostendit capellani, ad quem scribit, officio incumbere, de hoc lapsu regem non semel tantum, sed etiam secundo et tertio serio commonefacere.

Diu est quod rumor insonuit et publice iam crebrescit, quod dominus tuus rex Sicilie  salutis sue, et paterne traditionis oblitus, cum comite Lorocelli  in ruinam et desolationem Agrigentine  Ecclesie coniurauit. Intendit episcopare fratrem comitis, et ipsum reclamante capitulo uiolenter intrudit. Tu uero cum scias eum statuam esse, et truncum inutilem, miror quod non ascendis ex  aduerso, et te pro domo Isrel non opponis [93 1Kb] . Infelix ego homo, cur non habeo copiam illius comitis, ut aliquid persuadeam homini inhumano? Annuntiarem impio impietatem suam, et, si non lucrifacerem eum Deo, perfecte saltem partes euangelizantis implerem. Zelus domus tue, Deus, comedit me [94 1Kb] . Tabescere me fecit zelus tuus, quia obliti sunt uerba tua inimici tui [95 1Kb] . uere obliti; uerbum enim tuum est, Domine: Domus mea, domus orationis, non intrusionis, uocabitur [96 1Kb] . Domum tuam, Domine, decet sanctitudo [97 1Kb] , non intrusio. Respice, Domine, in faciem testamenti tui [98 1Kb] . Zelare honorem et decorem domus tue, et locum habitationis glorie tue [99 1Kb] : non irruat in eam immundus et incircumcisus [100 1Kb] . Consoleris Ecclesiam, que in conculcationem  data est, et dicas ei: Noli timere, filia Sion [1 1Kb] . ciuitas Hierusalem, noli flere [2 1Kb] . Gloriosa dicta sunt de te, ciuitas Dei [3 1Kb] . Gloriam illorum humiliabo, qui te humiliant et confundunt; ponam te in superbiam seculorum [4 1Kb] . O detestanda operatio! o adolescentia deploranda! Filius Ecclesie quare se erigit contra matrem? cur abiecit consilium pietatis, et abiit in concilio impiorum? [5 1Kb] in una die peribunt cogitationes eorum [6 1Kb] ; consilium autem Domini manet in eternum [7 1Kb] .

ue terre, cuius rex puer est [8 1Kb] . Doleo, quod inter primitias dominationis sue, et in recentia unctionis regie hoc presumit. uirtus equidem consecrationis ab huiusmodi uiolentiis eum utinam temperasset! magna enim est huius efficacia sacramenti.  Nam de Dauid, postquam a Samuele unctus est, Scriptura testatur [9 1Kb] , quod directus est Spiritus Domini in Dauid a die illa, et in reliquum. Saul quoque die illa, qua olei lenticula a Samuele perfusus  est [10 1Kb] , mutatus est in uirum alium, et insiliente in eum Spiritu Domini, cum accessisset ad cuneum prophetarum, cum eis prophetare incepit. Caiphas, qui in illo consistorio, ubi de morte Domini agebatur, sententiam protulit, dicens: Expedit quod unus moriatur pro populo, sicut ait Euangelista [11 1Kb] , hoc a semetipso non dixit, sed cum esset pontifex anni illius prophetauit. uerum nec uirtus unctionis, nec religiosorum crebra exhortatio, nec Dei timor, nec Ecclesie reuerentia, nec sue fame dispendium, nec exemplum paterne mansuetudinis  a sua pertinacia hunc refletunt. Duorum mihi nomina expressisti, qui familiares et domestici eius sunt, quorum amicitias, licet ignobiles sint mente et genere, gratantissime  acceptauit; hi ipsum in hanc temeritatem excitant et incendunt. Sed certe inimici hominis domestici eius [12 1Kb] . Proditoria istorum consilia pretulit inconsultissimus adolescens domino Salernitano  , et comiti Auelini  auunculis suis, quorum fidem et prudentiam necessitas regis frequenter experta est, qui dedecus pueri sua morte redimerent; nec regni humiliationi usque ad effusionem sanguinis et perpetuitatem exsilii consentirent. Sed populi peccatis exigentibus, elongauit a se amicos et proximos, incedensque per uiam Roboam consilium uenerande maturitatis abiecit [13 1Kb] . Porro honorem sponse sue zelabit Dominus, et malos male perdens retribuet abundanter facientibus superbiam [14 1Kb] .

 Et quia ille miserabilis adolescens in thesauros  Ecclesie consilio malignorum manus rapaces iniecit, uereor ne in eum Dominus excandescat, et eueniat quod dicit Iob: Thesauros, inquit, quos deuorauit impius, euomet, et de uentre e us extrahet illos Deus. Luet que fecit omnia, nec tamen consumetur [15 1Kb] . Non decebat eum manus laicas ad sacra porrigere. Frequenter debueras ei suggessisse qualiter Oza fuit percussus a Domino, eo quod in arcam Domini manus, deuote quidem, sed indigne porrexerit [16 1Kb] . Qualiter temporibus Iasonis, ille perpetuus ignis, qui a tempore Ieremie usque ad Nehemiam durauerat, exstinctus est, eo quod Antiochus occasione Iasonis ad sacerdotalia manum misit [17 1Kb] . Qualiter regnum Balthazar a Persis occupatum est, et uastatum indicio manus ultricis et scribentis, Mane, Thecel,  Phares [18 1Kb] , eo quod uasa Domini in conuiuio profanasset. His et similibus eum deterrere debueras, sed alligatum est uerbum Domini in ore tuo  , nec moueris super contritione Ioseph. Times hominem, nec te zelus Domini aut Ecclesie tangit afflictio. Porro testimonio Iob: Qui timet pruinam, ueniet super eum nix [19 1Kb] . Gloriosum est cuilibet Christiano, si affligatur, dummodo non sit turpis, sed in Christo commendabilis afflictionis occasio. Nemo, inquit Petrus apostolus, patiatur ut fur [20 1Kb] sed si benefacientes et benedicentes sustinetis, hec est gratia apud Deum. Ideo ibant apostoli gaudentes a conspectu concilii, quia digni habebantur pro Christi nomine contumeliam pati [21 1Kb] . Si exhortationem tuam contemptui habet, ipse contemptus tibi cedet ad gloriam. Lampas,  ait Iob, contempta apud cogitationes principum,  parata erit ad tempus statutum [22 1Kb] . Et quod est tempus illud, nisi tempus, de quo dicitur: Cum accepero tempus, ego iustitias iudicabo [23 1Kb] ? Unum noueris, si non annuntiaueris impio impietatem suam, ipse in impietate sua morietur, et eius anima de tuis manibus requiretur [24 1Kb] . Ouis tua est, et in periculum tuum ipsius custodiam suscepisti. uide ne alios imiteris, qui lac et lanam querunt in ouibus, non salutem. Periculosum est tibi, si in tonsoris officium conuertas ministerium pastorale. Tondet Absalon oues suas et fratrem suum interficit [25 1Kb] ; sic animam proximi sui prelatus mortificat, dum eo enormiter delinquente, aut tacet, aut dissimulat, aut consentit, ut inde emolumentum temporale percipiat. Indubitanter quidem scio, quod si orasses instantius, perorasses,  et ab hac inhumana tyrannide hominem auertisses. Diffusa est enim gratia in labiis tuis [26 1Kb] , uiuusque est efficax sermo tuus, imo Domini, et penetrabilior omni gladio ancipiti [27 1Kb] . Hic est uomer ille aratorius, quo Samgar sexcentos Philisteos occidit [28 1Kb] ; mandibula asini, qua Samson mille de suis hostibus interfecit [29 1Kb] ; clauus Iahel [30 1Kb] ; pugio Phinees [31 1Kb] ; gladius Gedeonis [32 1Kb] . Quod si ex corde ageres causam Christi, daret uoci tue uocem uirtutis, atque uoluntaria oris tui beneplacita faciens, cor regis ad tuum uerteret arbitrium ille, in cuius manu corda sunt regum [33 1Kb] . Non enim, sicut dicit Dominus, uos estis, qui loquimini, sed Spiritus Patris uestri, qui loquitur in uobis [34 1Kb] ; ipse est, qui dat uerbum  euangelizantibus uirtute multa. Ipse est, qui tibi opportune astaret, si importune et frequenter instares.

Habet tuarum continentia litterarum, quod ipsum primo blande et amicabiliter conuenisti: ipse autem respondit, se non esse in culpa, sed comitem Lorocelli; cum uero eumdem iterum conuenisses, te, sicut asseris, reputauit insanum: ideo ori tuo imposuisti silentium, proprioque ipsum arbitrio dimisisti. Quod primo usus es blanditiis, prudentie ascribo; non enim litibus exasperandi sunt principes, sed temperatius corrigendi, sicut Paulus apostolus ad Timotheum scribens: Seruum, inquit, Domini non oportet litigare, sed ad omnes mansuetum esse, et patientem, corripientem cum modestia eos, qui  resistunt ueritati [35 1Kb] . Sed qui semel, et secundo uerbum exhortationis proposueras, eamdem exhortationem  debueras tertiasse  : forte aliquid elucacie contulisset numerus trinitatis. Goliath in tertio lapide prostratus est [36 1Kb] . Moyses magos Pharaonis in signo tertio superauit [37 1Kb] . Doleo, quod ad excusandas excusationes in peccatis culpam suam transfundit in alium, quum eum humiliter confiteri et deuote corrigere oportebat. Grauiter offenditur Deus, cum quis propriam malitiam dissimulando, eam ministerio prosequitur alieno, scriptum est enim, manus in manu non erit innocens malus [38 1Kb]  . Sic dicebat Saul de Dauid: Non sit manus mea in eum, sed sit super eum manus Philistinorum. [39 1Kb] Sic Iudei linguis crucifigentes Dominum, dicentes tamen: Non licet nobis interficere quemquam [40 1Kb] , tradebant eum occidendum militibus, ut ab eis culpa in alios transferretur.  Quod insanum te reputat, non mirare; non est mirum, si insanus alios existimet insanire. Certe cum quidam filius prophetarum uenisset et inunxisset Iehu in regem, quesierunt alii dicentes: Ad quid uenit insanus iste ad te? [41 1Kb] sic apud eos, quorum interiores oculi ambitione, uel inuidia excecantur, uilescit sermo Dominicus, et uerba uite edificatiua uesanie ascribuntur. Scio quid Dominus tuus somniet, quid affectet in hac erectione sui Dagon, in hac intrusione tyrannica. Utinam maturius saperet et intelligeret, utinam prudentius inter spiritualia et mundana discerneret; peremptorium enim est in principe, uel auram odorare munerum, uel fauorem querere personarum! Teste siquidem  propheta: In quorum manibus iniquitates sunt, dextera eorum repleta est muneribus [42 1Kb] ; transibunt uero iniquitates in penam, et munera in dolorem; quia testimonio Iob: Ignis deuorabit tabernaculum eorum, qui munera libenter accipiunt. [43 1Kb] Benedictus autem Dominus, qui regem Anglorum Henricum a talibus hactenus conseruauit innoxium. Manus enim suas excussit ab omni munere; nec in prelatis Ecclesie promouendis ipsum unquam reflectere potuit, uel muneris oblatio, uel gratia personalis: ideo magnificauit eum Dominus in conspectu regum [44 1Kb] , et iuxta nomen magnorum, qui sunt in terra, thezaurisauit super eum gloriam et honorem [45 1Kb] . Bene ualeas, amice carissime, et incepte correptioni diligenter insistas, donec dominus tuus ab inuio erroris  sui in uiam iustitie reuertatur.



EPISTOLA XI. AD R. CLERICUM IAM AETATE PROuECTUM.


ARGUMENTUM.---Hortatur clericum quemdam, qui Deo promiserat se ingressurum religionem, ut uoto suo faciat satis; nec sinat se uel discipline religiose asperitate, uel parentum et amicorum querelis, nisi se perditum ire uelit, a proposito reuocari.

Charissimo socio et amico R. PETRUS Blesensis, Bathon, archid. salutem, et rectum iter tenere.

Proposueras omnes seculi pompas et illecebras mundane conuersationis abrumpere, ut pauper pauperem sequens Christum diuitias eternitatis acquireres. uerumtamen inconsulta carnis affectio, proditorie blandiens et amicabiliter fallens, in deuium te retorquet, dum a pusillanimitate spiritus conturbatus  primitias religionis et introitum sanctitatis abhorres. Quia te mundi uoluptatibus totum hactenus immersisti, importabilia tibi omnino uidentur ciborum mutatio, uestimentorum asperitas, iugum obedientie, censura silentii, regularitas morum, et austeritas discipline. ueritas, que mentiri non potest, clamat: Iugum meum suaue est, et onus meum leue [46 1Kb] . Si Christo credis aut credis in Christum, cur graue reputas, quod ipse iudicat leue? Si Christo contrarius es, te ipsum enormiter grauas: Posuisti me, inquit, contrarium tibi, et factus sum mihimetipsi grauis [47 1Kb] . Ethnicus dicit:

Quod male fers, assuesce, feres [48 1Kb] ,
Et tu, si iugo Domini assuescere uelis, factus tanquam  uitula Ephraim [49 1Kb] docta diligere trituram, affectabis quod times, cupies quod uereris. Qui de obscuris egreditur, conniuenti palpebra et infirmiori oculo luci publice se exponit; qui si aliquantulum lumini assuescat, quod prius erat oculi tormentum, in delicias conuertetur. uelle quidem tibi adiacet, sicut dicis, sed perficere non inuenis [50 1Kb] . Si enim ueli onus inolite uetustatis abiicere, hoc labor est ante te. Sequere eum, quem uoueras sequi, et ipse uotis tuis misericorditer et efficaciter aspirabit. uenite, inquit, omnes qui laboratis, et onerati estis, et ego reficiam uos, dicit Dominus [51 1Kb] . Incipias, queso, et tuum Dominus prosperabit inceptum:

Dimidium facti, qui bene cepit, habet [52 1Kb] .
 Si te tentauerit timor ille nocturnus, qui solet inter primitias sancte conuersationis obrepere, faciet tibi Dominus etiam cum tentatione prouentum [53 1Kb] . Tentatio est uita hominis super terram [54 1Kb] ; ideoque si seruire proponis ei, cui seruire regnare est, non eris a tentatione omnino immunis. Sapientia enim dicit: Fili, accedens ad seruitutem Dei, sta in iustitia et timore et prepara animam tuam ad tentationem. uerumtamen ut ignis aurum, tentatio uirum probat. Tentatio, preueniente Dei gratia, te fortiorem faciet in aduersis, et in periculis circumspectum. Rogo ergo te,  frater, aggredere et ingredere uiam uite, qui per uiam mortis hactenus ambulasti. uides quod non est nisi contritio et infelicitas in uiis nostris; et quidquid sub sole est labor est et afflictio spiritus. uite presentis excursus fumus est, et uapor ad modicum parens [55 1Kb] . Scio quia parentes tui te retrahunt a proposito meliori. Non differat, queso, non euacuet propositum tue conuersionis proditoria et seductrix affectio parentele. Noli eos diligere contra Christum, quos teneris odio habere pro Christo. Multi pro parentibus suis re animas perdiderunt, quorum occasione mundus, qui in eis aruerat, denuo reuirescit; atque diuitias, et cetera impedimenta salutis, quibus se exonerauerant, affectant aliis, tanquam eis prodesse credant eam que sibi esse nociua pro  certo cognouerant. Nunquid quod damnabile est uni, alii est salubre? nunquid gaudia uiuentium, solatia sunt mortuorum? Impius est, qui anime sue pro suis parentibus est crudelis; maioremque temeritatem hac nemo habet, quam ut animam suam ponat ita periculose quis pro amicis suis [56 1Kb] . Tu qui elegisti habitare humilis et abiectus esse in domo Domini, quomodo iterum in his, que in eterne confusionis uergunt preiudicium, iterum gloriaris? Gloria mundi fallax et seductoria decipit amatores suos. Quidquid enim uel in futurum promittit, uel in presenti pretendit, totum ad nichilum deueniet, tanquam aqua decurrens. Non consentias carni fatue, que se et te pariter trahit in lacum gehennalem;  sicut legitur de Zamri, qui se et domum regiam pariter dedit in combustionem et cibum ignis. Circumferimus hostem nostrum, et iuxta uerbum Salomonis: Ab ea que dormit in sinu tuo, custodi claustra oris tui [57 1Kb] . Nulla pestis efficacior est ad nocendum quam familiaris et domesticus inimicus; hic est ignis in gremio, serpens in sinu, hec est uxor hominis litigiosa, pessima caro nostra. Que licet sit uexata doloribus, repleta illusionibus, infecta sordibus, afflicta infirmitatibus, obnoxia passionibus, flagellis trita, plagis cesa, morti denique deputata, tamen adhuc aculeis contradictionum hispida, rebellis, superba, murmurosa, querulosa, contumax, inquieta in suum et anime coniurat exitium; nec posse satisfieri sibi putat, donec se et animam precipitet  in eterne damnationis abyssum. Cur non attendit infelicissima caro, quam nobilem, et quam necessarium sibi habeat hospitem, cuius beneficiis sustentatur, regitur et honestatur? Quod audit, quod uidet, quod sentit, quod intelligit, quod loquitur, quod mouetur, totum hospiti suo debet: cuius auxilio destituta fieret quasi terra sine aqua, immundum, morticinium, uermium cibus, eris corruptela. Inuenta est iniquitas eius ad odium [58 1Kb] , dum inique odit quod totis uisceribus debuerat dilexisse. Odit dico; qui enim diligit iniquitatem, odit animam  suam [59 1Kb] . Redeas, queso, ad cor, amice carissime, et quo te traxerit caro fatua, non sequaris. Ceca est, et si tibi ducatum prestiterit, secum in mortis foueam te deuoluet. Nosti quid feceris; nam, ut uerbo Salomonis utar, Defixisti apud extraneum manum tuam, illaqueatus es uerbis oris tui, et captus propriis sermonibus [60 1Kb] . Irasceris mihi, quia te ad uiam uite arctioris tam instanter inuito, quam tamen, sicut asseris, pertinaciter fugio et euito. Sane alia est conditio mea, qui nunquam alicuius uoti uinculo me astrinxi; et aliam iudico tuam, qui sanctioris propositi uotum solemniter emisisti. Scriptum est enim: uouete et reddite [61 1Kb] . Conuertisti in necessitatem tue libertatis arbitrium, nec iam sine anime periculo, et fame dispendio conuersionem tuam detrectare poteris, aut differre.  Nam oblatum exigit, qui non exegerat offerendum. Non est aliud uotum protrahere quam luxuriari in Christo. Nec enim promissionem Dominus acceptat, nisi propter promissionis effectum. Festinantius igitur age, ne uoti tui exsecutionem mors inopinata preueniat. Relinquas seculum, antequam a seculo relinquaris. Egredere de terra dissimilitudinis, de medio praue ac peruerse nationis, de tenebris ad lucem, de miseria ad iucunditatem, de labore ad requiem, de exsilio in patriam, de morte ad uitam. Maturius, queso, tue saluti prospicere uelis, ne tunc timere uelle incipias, cum non possis. Qui opportunitatem deserit opportunitas eum fugit. Ruge tue iam testimonium dicunt contra te forte.  Instat tibi hora undecima, et ad operandum Dominus te inuitat. Si non uis operari, dum potes, iusto Dei iudicio non poteris, quando uoles. uide quomodo in hac ualle plorationis nos fere omnes nubes caliginosa inuoluit: ubi Deo et angelis eius spectaculum triste et lacrymabile facti sumus [62 1Kb] . Alii spiritu uertiginis ducti titubando incedunt, et in alios oberrantes

. . . offendunt. Alii nubes et inania captant.
Quidam in locis cenosis et fetidis se uoluptuose uolutant. Alii in desideriis anime sue mortem sibi adsciscunt. Alii uentum hauriunt. Alii in saccum pertusum congregant. Alii quidquid apprehendunt auidissime deuorant. Alii prunas ardentes in sinu suo colligunt. Alii in profundo submersi  sunt, quorum finis interitus. Alii exeuntes de nebula respirant in liberioris aure gratiam, cum iubilatione dicentes, Benedictus Deus, qui non dedit nos in puteum interitus [63 1Kb] , qui nos eduxit de lacu miserie, et de luto fecis [64 1Kb] . Egredere, queso, de tenebris ad lucem, de labore ad requiem, de perditione ad salutem. Arripe arma sanctimonie, exercitium diuine militie, studium discipline, pacatissimum fructum iustitie, et primitias felicitatis eterne. Dies tui transierunt, horrendumque est incidere  in manus Dei uiuentis [65 1Kb] , uitamque, que non deficit, perdere, et se scienter inuoluere doloribus sempiternis.



EPISTOLA XII. AD QUEMDAM NEPOTEM SUUM.

ARGUMENTUM.---Consolatur nepotem plus nimio de auunculi sui obitu, incendio domus, et pedis sui lesione dolentem; probatque huius uite afflictiones diuini in nos amoris esse signa, et mundi tantam esse uanitatem ut minime lugendus sit, qui mundo per mortem defunctus sit.

Infortunium, quod deploras, quodam compassionis affectu sustineo: iustum est enim, ut qui amicus eram in prosperis, profitear amicitias in aduersis. Nobis auunculum tuum mors inopina preripuit: qui si lacrymis redimi possit, tota fere  in lacrymas Aurelianis efflueret. uerumtamen, quia mortis iactura restitutionis beneficium non admittit, illud saltem adhibeas solatium, quod et honestas exigit, et dictat affectio. Familiarissime dilexi auunculum tuum; ego te familiaritatis illius successorem constituo, et dilectionis heredem. Mors auunculum tuum tibi abstulit; sed fortis est ut mors dilectio [66 1Kb] , que in me tibi auunculum restaurauit. Si materiam tue promotionis mihi obtulerit opportunitas, erit apud me dilectio fortior quam mors, et gratia quam natura. uerumtamen equanimiter tolerare non possum, quod inconsolabiliter doles; et quod super dolorem uulnerum tuorum addidisse [67 1Kb] causaris Dominum,  casualem pedis extorsionem, in incendium domus tue. In his tibi diuina miseratio fidem certissime dilectionis exhibuit. Quem enim diligit, corripit Deus: flagellat autem omnem filium quem recipit [68 1Kb] . Dulciora sunt iusti et misericordis Dei uerbera, quam uerba adulantis. Utinam, inquit Propheta, corripiat me iustus in misercordia, et increpet me, oleum autem peccatoris non impinguet caput meum [69 1Kb] . Si elisit, et contriuit Dominus pedem tuum, ipse est qui erigit elisos [70 1Kb] , qui sanat omnes contritiones eorum [71 1Kb] . Cum simus omnes filii ire [72 1Kb] , cur causaris in Christo flagellum misericordie? Cum exarserit in breui ira eius [73 1Kb] , quis scit, si conuertatur, et ignoscat Deus, et relinquat post se benedictionem? [74 1Kb] non obliuiscitur misereri Deus [75 1Kb] , sed et iratus  misericordie recordatur [76 1Kb] . Si flagellum eius cum equanimitate sustineas, ira transibit in gratiam, atque secundum multitudinem dolorum in corde tuo consolationes eius letificabunt animam tuam [77 1Kb] . Ideo forsitan temporaliter te punit, ut eterne mortis ardores pena redimat temporalis. In edificio templi omnes lapides prius malleis tundebantur, ne in illorum positione sonus mallei audiretur [78 1Kb] : sic et uiui lapides, qui ponendi sunt in illa celesti Hierusalem, que edificatur ut ciuitas [79 1Kb] ,  uariis infortuniorum tunsionibus prius poliuntur  , quam in edificio celestis habitaculi collocentur. Sed nec in horreo Domini reponitur granum, donec flagellis, aut triturantium pedibus sit excussum. Circa tui autem auunculi mortem, magna tibi debet esse consolationis occasio, quod innocentissime uixit, quod in seculo nichil seculariter egit, et pro diebus eternis dies transitorios commutauit. Ille introiuit in potentias Domini [80 1Kb] , et in thesauros glorie, que non transit, in pace factus est locus eius [81 1Kb] . Nos in labore et erumna uitam miseram protrahentes dati sumus in opprobrium et derisum his, qui habitant in ciuitate Domini uirtutum [82 1Kb] . Nonne spectaculum facti sumus ciuibus illis Ierusalem, cuius participatio in idipsum  [83 1Kb] , cuius communicatio est in uinculo caritatis, et unanimitate uirtutum, cum tota conuersatio nostra in id, et aliud tendat, et in uniuersis actibus suis, non solum a proximis, sed etiam a seipsa tota dissentiat. Considera singulorum iudicia, studia, uota, consilia, officia, dicta et merita, et uidebis omnia quadam discolori, et repugnanti uarietate confusa.

Quidam, qui sine omni periculo et labore uiuere poterant, certa mortis pericula et labores importabiles amplectuntur, ut uiuant. Quidam more Tantalico in aquis sitiunt, dum inter opulentias inedia se affligunt. Quidam se uoto continentie astrinxerunt, et, iuxta prophetam, tanquam equi emissarii ad uxores hinniunt alienas [84 1Kb] . Quidam cum infinita  congregauerint, se nichil reputant congregasse. Quidam studiose inquirunt, nec inuenire sufficiunt, qualiter modicula, quam habent, substantia consumatur. Quidam honores appetunt, et eos assequi non possunt. Quidam honores fugiunt, et ad eos trahuntur inuiti. Quidam laudes hominum uilipendunt, et in hoc sunt laudabiles. Quidam omni tempore uenantur famam seculi, et omni tempore sunt infames. Quidam per labores requiem querunt. Quidam in requie requiem inuenire non possunt. Quidam apud alios uenerabiles, sibi apud se uilescunt. Quidam plus de se lingue adulatrici, quam conscientie sue credunt. Quidam se tyrannica usurpatione magnificant. Quidam se sua benignitate  uilificant. Quidam ibi trepidant, ubi non est timor [85 1Kb] . Quidam in periculo mortis certissime sunt securi. Quidam non quiescunt, donec rem habeant concupitam, quam cum habuerint, uilem reputant et abiectam. Quidam rem, quam non concupierunt, adepti, inestimabilem in ipsa concipiunt uoluptatem. Quidam simpliciter uiuunt, et in omnibus prosperantur. Quidam uersantur in dolis, et eis quelibet aduersantur. Quidam pro libitu suo uiuunt, et  semper sunt uegeti. Quidam a regulis Hippocratis non deuiant, et assidue sunt infirmi. Quidam insipientiam simulando sapiunt. Quidam nimis sapiendo desipiunt. Quidam a philosophie sinu ad arma prosiliunt. Quidam a claustrali aut scholari quiete migrantes quotidiana membrorum fatigatione se frangunt. Quidam in litigiis et contradictionibus gloriantur. Quidam si eos oportuerit litigare, torquentur. Quidam in rebus nugatoriis sunt plurimum circumspecti, in arduis autem atque seriis, et que maturo indigerent consilio, penitus inconsulti. Quidam amicis et domesticis suis graues, inimicos humiliter uenerantur. Quidam uerissime amicitie professores inimicos seuerissime persequuntur. Quidam se superbe humiliant. Quidam humiliter se exaltant.  Quidam in suis mendaciis gratiosi sunt. Quidam semper laborant esse uerissimi, et mendacissimi reputantur. Quidam ea semper differunt, que differre non expedit: ibique sunt precipites, ubi res saniore consilio indigeret. Quidam in perniciem anime coniurantes, curam corporis in deliciis agunt. Quidam zelantes salutem anime, corpori misero et afflicto non percunt. Quidam de crastino nunquam cogitant. Quidam in uniuersis oculos prouidentie dirigunt in futurum. Quidam de proprio patrimonium Christi augent. Quidam Christum sequuntur pauperem, ut de Christi patrimonio suis nepotibus thesaurizent. Quidam interius simplices, exterius sunt austeri, ut sic inter fratres uinculum  sociale concilient. Quidam exterius mansueti murmurant interius, ut fraterne societatis unitatem dissuant. Quidam irascentes ad horam insaniunt. Quidam dissimulatorio uultu palliant ad tempus iniurias et abscondunt. Quidam sub risu fictitio plorant. Quidam sub hypocrisi lamentationis exsultant. Quosdam ad damnosos honores inducit ambitio. Quidam nichil honores reputant sine lucro. Quidam libentius donant semper ingratis. Quidam libentius mutuant debitoribus nunquam mutuum soluturis. Quidam omnes libros reuoluunt, et nichil addiscunt: sed et quidam omnia promittentes, promissa non soluunt. Quidam omnia imprudenter agunt, et ipsis pro uoto succedit. Quidam omnia consiliose disponunt,  et semper in contrarium eis cedit. Quosdam nobilitas sua magnificat, quosdam humiliat, et quandoque apud principes acceptior est fatuus, quia ignobilis, quam nobilis, quia prudens. Quidam omnem sollicitudinem a se prorsus excutiunt. Quidam non solum suis, sed etiam alienis negotiis se minus sufficienter inuoluunt. Quidam omnia consilio alieno disponunt. Quidam in omnibus sequuntur proprie uoluntatis arbitrium. Quosdam negotia  licet ardua nunquam sollicitant. Quidam in rebus etiam nugatoriis curiose se torquent. Quidam, ut alienis parcant expensis, se ipsos euacuant. Quidam de alieno prodigi, de proprio sunt auari. Quidam satis tenues, multa uestimenta faciunt et consuunt. Quidam, quod deterius est, multa edificia incipiunt, nec consummant. Quidam comedunt, ut ieiunent. Quidam ieiunant, ut comedant. Et quid per uniuersa excurram? Si linguis hominum loquar, aut angelorum [86 1Kb] , dissonantias habitantium in hac terra dissimilitudinis, recensere non potero, cum unusquisque non tantum a proximis dissentiat, sed dissideat a se ipso. Gaude igitur, si raptus est auunculus tuus de hoc seculo nequam, ne malitia mutaret intellectum ipsius [87 1Kb] . De mundo eductus est,  quo mundus non erat dignus [88 1Kb] . Assumptus est de medio praue ac peruerse nationis, ut habitet in splendoribus sanctorum, ubi ad pacem et consonantiam uniuersa componit harmonia uirtutum, ubi uiuendi est inuariabilis status et eternus gaudiorum. De incendio autem domus, aut pedis extorsione ne murmures. Nam si animi dotes, quibus precellebat auunculus tuus, imiteris, pes tuus stabit in directo [89 1Kb] , et erit Dominus lucerna pedibus tuis [90 1Kb] ; et sic super semitas iustitie te deducet [91 1Kb] , ut pro domo fragili domum habeas in celis non manufactam, salubrem, iucundam, decoris incomparabilis, et eternam. Mitte mihi uersus et ludicra, que feci Turonis: et scias cum apud me transcripta  fuerint, eadem sine dilatione aliqua rehabebis.



EPISTOLA XIII. AD MONACHUM NOuITIUM.

ARGUMENTUM.---Monachum nouitium reprehendit, ante tempus prioratum, hoc est liberam e monasterio egrediendi, et uerbum Dei predicandi potestatem affectantem; monetque monachi nouitii potius esse doceri quam docere; subesse, quam preesse; latere, quam in publicum prodire.

Claustrum et custodiam posueram ori meo; sed illud in amaritudinis uerba relaxare compellor, cum tu nouitius et claustralis appetas prioratum. Dicis, quod in parochia prioratus, quem postulas, multos lucrifaceres Deo; de tuo siquidem lucro dubius, de tua proditione sum certus. Nam quid est claustralem redire ad seculum, nisi celi habitatorem  cadere in infernum? uis preesse, antequam subesse aut cesse didiceris, et disciplinatum preuenis magistratu.

Ordo hic preposterus est, priusquam doceas expedit te doceri, Apostolus Timotheum instruens, qualem deberet eligere in ministerium uerbi Dei: Non neophytum, inquit, ne forte subito elatus in superbiam incidat et in tentationem diaboli [92 1Kb] . Periculosum est neophytis, et nondum in sancta religione firmatis, exire in publicum et usurpare officia perfectorum. Nam ullus Sunamitides, quoniam adhuc  tener et puerulus egressus est ad messores, reuertens ad matrem, et clamans: Caput meum doleo [93 1Kb] , exstinctus est. Dina filia Iacob, nisi in publicum exisset, Sichem raptoris sui uiolentiam declinasset [94 1Kb] . Inter Iacob mansuetudines computatur, quod domi sedebat, quando Esau durus et hispidus exterius uenabatur [95 1Kb] . Utinam desiderium tuum esset iugo Domini assuescere et sedere in claustro, maxime dum adolescentia est in cursu! Nam teste Sapientia: Bonum est uiro, cum portauerit iugum Domini ab adolescentia sua; sedebit solitarius et tacebit: leuabit enim se supra se [96 1Kb] . Proni autem sunt sensus hominis, sicut dicit Scriptura [97 1Kb] , ab adolescentia in malum. Amplectere igitur iugum Domini, et delectare in uinculis eius: Iugum enim Domini  suaue est, et onus eius leue [98 1Kb] . De Sapientia, scriptum est: Iniice pedem tuum in compedes eius, et ne acedieris uinculis eius [99 1Kb] . Claustrum semel ingressus clausisti te, et Christi uinculis alligasti. Clausisti sane et alligasti te per obedientie iugum, per clausuram ordinis, per discipline obseruantiam, per timoris et reuerentie ligaturam. Clausuram hanc abiecerat ille, de quo Salomon improperando decantat, dicens: Per agrum pigri hominis transiui, et per uineam stulti, totumque repleuerant urtice et spine, et maceria lapidum eius destructa erat [100 1Kb] . Scio equidem quod scholaris es, et tecum aliquid de scholari scientia attulisti in claustrum. uerumtamen non existimes te habere Spiritum Dei, donec draco  Moysi deuoret dracones Pharaonis [1 1Kb] ; donec scientia caritatis euacuet scientiam uanitatis. Adhuc nouitius es et ignoras qualiter te in agricultura Domini oporteat laborare. Scriptum quippe est in lege Domini: Non arabis in primogenito bouis [2 1Kb] . In Leuitico legis [3 1Kb] : Si obtuleris munus primitiarum frugum tuarum Domino de spicis adhuc uirentibus, torrebis eas igni, et confringes eas in modum farris; in quo uita nouitiorum patenter exprimitur, quorum mentes adhuc desideriorum carnalium humoribus grauide et tumentes, non acceptantur in sacrificio Domini, nisi prius igne tribulationis torreantur; nec paleas priorum deponunt affectuum, nisi per laborem et abstinentiam confringantur. uerbum Ecclesiastici est [4 1Kb] : Non te immittas in populum, nec alliges tibi  peccata duplicia; quod quidam faciunt, qui citra meritorum sufficientiam officium docentis assumunt. Sicut asseris, caritas ad magisterium te compellit; cui putas illudere? Apostolus ad Corinthios loquens dicit: Charitas non est ambitiosa, non agit perperam [5 1Kb] ; nos autem scimus, quia perperam facis, et ad hoc ceca ambitio te inducit. Si percussus fuerit incantator a serpente, quis medebitur ei [6 1Kb] ? Non fuerunt Principi apostolorum commisse claues regni celorum [7 1Kb] , donec terna confessione fidei probaretur. Utinam suscitaret Dominus spiritum tuum,  qui suscitauit ad liberationem Susanne spiritum pueri iunioris [8 1Kb] ! Ipse suscitasse legitur spiritum Othoniel [9 1Kb] , spiritum Debbore [10 1Kb] , spiritum Gedeonis [11 1Kb] , et aliorum omnium, quorum ministerio ad liberationem populi sui utebatur. Nescio, si forte cum Apostolo dicis, quod non ab homine, sed a Deo duntaxat Euangelium didicisti. Utinam noueris, quia qui gladium accipit, gladio peribit [12 1Kb] ! se namque interimit, qui uerbum predicationis indigne presumit. Lex imperialis minorem uiginti quinque annis ad tutele officium non admittit. Sed nec Ezechiel [13 1Kb] , donec tricesimum annum compleat, aperiuntur celi, ut uisiones Dei intelligat, nec Moyses [14 1Kb] ad liberationem populi de Aegypto mittitur, donec annos septuaginta transcendat. Doleo, quia prioratum desideras;  prioratum tamen leuiter obtineres, si desiderares esse posterior. Ille, qui solus de puluere erigit pauperem, in schola euangelice discipline nos erudit non appetere prelaturam. Ardes desiderio lucendi aliis: utinam arderes ardenti desiderio non lucendi! Erat, inquit Christus, Ioannes lucerna ardens et lucens [15 1Kb] . Sufficiat tibi, si in claustro ardeas. Si enim uelis lucere coram hominibus, timeo ne lumen quod in te est, tenebre sint [16 1Kb] . Nam qui hominibus placent, confusi sunt, quoniam Deus spreuit eos [17 1Kb] . Bonum est ardere, sed igne caritatis, non uanitatis. Ignem, dicit Dominus, ueni mittere in terram, et quid uolo, nisi ut ardeat [18 1Kb] ? Ardebat siquidem et lucebat ille, quo maior inter natos mulierum, ueritatis testimonio, nemo surrexit [19 1Kb] . Tu uero,  quandiu sub modio es, ardere tibi potes et lucere, sed paucis; lucere autem publice non est tibi datum, donec super candelabrum colloceris. Sustineas igitur interim, et ardeas sapienter. Ardet enim reprobus, sed sicut ignis in spinis [20 1Kb] . Exarserunt et iniqui, sicut legitur, in concupiscentiis suis [21 1Kb] . Si uis exire de claustro, ut obtineas libertatem, deuias et aberras: recedens enim a claustro, elongaris a Deo. Nec possum te uidere liberiorem, quam si pro Christo claustralem subeas et impleas seruitutem. Liberrimum te facis, si ei seruis ex corde, cui seruire regnare est. Dicis, quod si haberes prioratum, aut saltem liberam egrediendi et predicandi licentiam, fructum in Ecclesia Dei faceres tempestiuum. Faceres quidem, nisi, quia iam mundus osculo Iude  proditorio te uendidit: et cum te fallaci osculo alliceret, angelis Satane dicebat: Quemcunque osculatus fuero, ipse est, tenete eum [22 1Kb] . Nam te iam presentialiter tenent: et te desiderare compellunt, quod spontaneus abiurasti. uereor, ne cum spiritu ceperis, carne consummeris [23 1Kb] . Renuntiasti seculo  et pompis eius, et spiritualem in te Iericho subuertisti. Scis, quoniam adhuc durat imprecatio Iosue: Maledictus, qui reedificat Iericho [24 1Kb] . Non decet ad seculum redire monastici ordinis professorem. Si predicare et docere affectas, prius docearis, quod docere te oporteat. Adhuc plangentis habes, non docentis officium. Porro quidam de domo tua exierunt, occasione alios instruendi, et ad sanctioris uite propositum conuertendi, et per eos scandalizata est domus tua. Neminem palpat Dominus. ue homini, per quem scandalum uenit [25 1Kb] . ue, inquit Christus, uobis, qui circuitis mare et aridam, ut unum proselytum faciatis [26 1Kb] . Hi sunt, dicit Apostolus, qui penetrant domos, et captiuas ducunt mulierculas oneratas peccatis [27 1Kb] . Sane in claustro potes legere,  scribere et docere. Sapientia dicit: Sapientiam scribe in otio, et qui minorantur actu percipient eam [28 1Kb] . Nam et Paulus in uinculis scribebat, et edificabat alios ad salutem [29 1Kb] . Ieremias clausus in carcere, scribit et precipit Baruch ut legat comminationes Domini [30 1Kb] . Ama, queso, claustrum, et abscinde ab animo tuo desiderium exeundi; nam iuxta sententiam cordis mei, si paradisus in hac uita presenti est, uel in claustro est, uel in scholis. Quidquid enim extra hec duo est, plenum est anxietate, inquietudine, amaritudine, formidine, sollicitudine et dolore. Tu uero nescio quam seculi dulcedinem somniasti in claustro, quam si forte per insipientiam apprehenderis, auolabit ut somnium, et inter nugatorias beatitudines, quas suspiras, inuenies  te delusum. Fallax et seductoria illa euagandi uoluptas consumet claustralis innocentie fructus; et quod nunc reputas honorabile et lucrosum, in tue fame dispendium et periculum anime conuertetur



EPISTOLA XIu  . AD SACELLANOS AULICOS REGIS ANGLORUM.

ARGUMENTUM---Fatetur se morbi grauis beneficio cognouisse uite aulice pericula. Eiusdem multiplices uanitates et molestias prolixe describit. Clericos doctiores ait apud Deum inexcusabiles esse, si aulas sectentur, et sacellanos, ad quos scribit, hortatur, ut suo exemplo eas deserant.

Dilectis dominis, et amicis omnibus clericis de capella domini regis, suus PETRUS, Blesensis BATH.  archidiac., salutem in uero salutari.

Gratias ago gratie uestre quantas possum, quia, quandiu conuersatus sum inter uos, me fraterno coluistis affectu; nec minus mihi apud uos effecit gratia, quam apud alios diuturna nutriture conditio, aut natura. Si quando equitabamus, eratis lucerna pedibus meis, eratis mihi pro uehiculo in  uia. Si autem nostris indulgebatur iumentis Sabbatum  tedium illud, quod frequenter afficit curiales, uestra mihi dulcissima colloquia furabantur: eratisque solatium et exsultatio mea in uia, in camera, in capella. Ductus equidem quodam spiritu ambitionis, me totum ciuilibus undis immerseram: Deumque et Ecclesiam eius, atque ordinem meum post terga reiiciens, non quanta fecisset mihi Dominus, sed quantas possem mihi aggregare diuitias, anxius attendebam. Eorum ergo, que retro sunt, oblitus, me ad anteriora, sed non more Apostoli, porrigebam [31 1Kb] , uerumtamen castigans castigauit me Dominus, et morti non tradidit me [32 1Kb] : quem lecto  doloris affligens, in corpus paruum, abiectum, et miserum, spiritum sue indignationis infudit. Anxiabar ad mortem, iamque corporis et anime diuortium certissime imminebat; sed intelligens Pater misericordiarum, quia datura esset mihi uexatio intellectum, iratus misericordie recordatus est [33 1Kb] , simulque spiritum ire sue cohibuit, et a me ambitionis spiritum exsufflauit. Sane frequenter legeram uerbum illud Salomonis: Ire de hospitio in hospitium uita pessima est [34 1Kb] , sciebamque quod uita curialis, mors est anime: recolebam, damnabile esse in clerico, se curialibus aut secularibus negotiis immiscere. Nec a memoria mea exciderat illud Ecclesiastici uerbum, quod me et consimiles a curialibus  curis debuerat abstraxisse. Noli, inquit, ab homine querere ducatum, neque a rege cathedram honoris: penes regem noli uideri sapiens. Noli querere fieri iudex, nisi ualeas uirtute irrumpere iniquitates populi. Non te immittas in multitudinem ciuitatis, nec alliges tibi peccata duplicia [35 1Kb] . Porro sic me inebriauerat ambitio, sic me blanda principis promissa subuerterant, ut sciens et prudens uiderer in omne discrimen anime, corporisque dispendium pertinaciter coniurasse. uerumtamen in flagello Domini gratiam paterne correctionis intelligens, meditatus sum nocte cum corde meo, et exercitabar, et scopebam spiritum meum [36 1Kb] . Sic pallium cum Ioseph [37 1Kb] , cum Mattheo telonium [38 1Kb] , sindonem cum Ioanne [39 1Kb] , cupiditatis hydriam cum Samaritana [40 1Kb]  relinquere et abiurare decreui. Audiuit me Dominus, et ambitionis ardorem, quem prius in me torrentes auri et argenti temperare non poterant, ros diuine miserationis exstinxit. Confirma hoc, Deus quod operatus es in me [41 1Kb] : nec me redire ad uomitum, nec me unquam, quod destruxi, Iericho reedificare permitte [42 1Kb] . Ego putridissimus puluis, et modico flatu dispergendus in uentos, ut quid ad ampliores diuitias anhelabam? Modicus uenter meus  quotidie uno modico pane contentus est: dederatque mihi Dominus, unde singulis diebus cum hilaritate animi, et quiete corporis, possem pascere multos uentres. Nunquid infelix debui uenari et ieiunare in castris in anime et corporis mei exitium, ut pascerem multitudinem iumentorum et hominum? nunquid gloria hominis est, et homines et iumenta pascere, et a uerbo Dei et a cibo anime ieiunare? Esca uentri, et uenter escis, dicit Apostolus: Deus autem hunc et has destruet [43 1Kb] . Porro panis uite duraturus est in eternum [44 1Kb] . Sane seruientes, de quorum numerosa multitudine magnates plurimum gloriantur, suorum uenatores sunt et aucupes dominorum; predam enim sequuntur non homines. Quod ex eo manifestissime liquet, quia  illos, quos in diuitias et honores extulit fortuna clementior, nec numerositas illa clientele secuta est, dum adhuc pauperes essent, nec hodie sequeretur, si in consimilem reciderent paupertatem. Pro hac uanissima uanitate militant hodie nostri curiales in labore et erumna, in uigiliis multis, in periculis magnis, periculis maris, periculis fluminum, periculis pontium, periculis montium, periculis in falsis fratribus [45 1Kb] ; in mortibus frequenter, in confractione et lassitudine corporis, atque in aliis uite discriminibus, in quibus gloriam martyrii mererentur, si hec pro Christi nomine sustinerent. Nunc autem sunt martyres seculi, mundi professores, discipuli curie, milites Herlewini. Per  multas siquidem tribulationes intrant iusti in regnum celorum [46 1Kb] ; hi autem per multas tribulationes promerentur infernum. ue qui trahitis iugum iniquitatis, sicut propheta [47 1Kb] commemorat, in funiculo uanitatis. Quid prodest homini, si totum mundum lucretur, anime uero sue detrimentum patiatur [48 1Kb] ? Longe melius foret esse iustum quam diuitem, quia testimonio Salomonis [49 1Kb] : Non proderunt diuitie in tempore ultionis; diues enim cum interierit, non sumet omnia, et non descendet cum eo gloria domus eius [50 1Kb] , Iustitia uero liberabit a morte [51 1Kb] . Miserrimi, quando fruemur cum quiete et gaudio, bonis, que supra omnem nostrorum exigentiam meritorum nobis gratia diuine miserationis indulsit? Libenter siquidem frueremur; sed domina ambitio non permittit,  que ad maiorem diuitiarum acquisitionem nos excitat, et semper hiatus aperit ampliores. uerumtamen iuxta Salomonem: Auarus non implebitur pecunia; et qui amat diuitias, fructum non capiet ex eis [52 1Kb] . Apud homines quidem uilis, sed apud Deum et angelos eius gloriosus est titulus paupertatis. Scio, quia eos qui in curia domini regis morantur, aut potius moriuntur, spes regie liberalitatis frequenter exhilarat, que quandoque in multos magnifice  et munifice se effundit. Sperat autem unusquisque sibi euenturum, quod uidet pluribus aliis euenisse. Sub istius exspectationis dulcis et incerte solatio tediosa delectant, grauia leuigantur, amara dulcescunt, nostrique martyres labores, quamuis infirmi, expensas etiam, quamuis auari, non sentiunt.

Sic, ut non perdat, non cessat perdere lusor.
   Et reuocat cupidas alea blanda manus [53 1Kb] .
uidentur mihi in uerbis et desideriis illum Persii [54 1Kb] uersare uersiculum.

Iam dabitur, iam, iam: donec deceptus et exspes,
Nec quidquam fundo suspirat nummus in imo.
Porro iuxta sapientem [55 1Kb] : Sera est in fundo parcimonia. Illud in curia detestabile est quod qui  magis diligunt, minus diliguntur. Imperiti etiam, et omnino inutiles elegantioribus beneficiis ampliantur, diuitie accumulantur diuitibus; nec est qui respiciat ad inopem et mendicum. Eliseus implebat uasa uacua, et deficientibus uasis uacuis oleum stetit [56 1Kb] . In curia autem uasa uacua contemnuntur, et plena implentur, ligna in siluas, et aque in maria deferuntur. Ego sane dispendia enormium expensarum, et super omnia iacturam perditi temporis, deplorarem; nisi, quia maximum laboris mei reputo fructum, quod nostrum principem per gratiam Dei et suam semper habui propitium, mitem, affabilem et benignum. Nunquam porrexi ei preces, quas non admiserit liberaliter; preparationem etiam cordis mei in pluribus eius bonitatis beneficiis quandoque  preuenit. Diligebam ipsum, et diligo, et semper diligam ex affectu; nec me diligat Deus cum ab ipsius dilectione desistam; gratia namque eius me perpetuo uindicauit in suum; suumque semper erit, si quid cogito, si quid scribo, si quid sum, si quid ualeo, si quid possum. Hinc est quod, quandiu uestra usus sum comitiua, quelibet dies, in qua domini regis alloquio non fruebar, mihi tristis et nubila uidebatur dies; in qua uero suo me dignabatur alloquio, mihi tota tanquam dies nuptialis in gaudio ducebatur. Confidentissime dico, maioremque partem mundi testem habeo, in hac parte a tempore Caroli, nullum fuisse principem, adeo benignum, prudentem, largum et strenuum. Hec pauca  in eius commendatione perstrinxi, quia in his quatuor omnia bona principum efficaciter concluduntur.

Illud autem noueritis, quod ad gloriam et magnificentiam domini regis iam de actibus eius librum ex magna parte composui, qui uestre fraternitati communicandus est: sed adhuc opus illud manus artificis corrigit et elimat, ut cum in publicam audientiam uenerit, nec obtrectatorum linguas, nec uenenosos morsus inuidie pertimescat. Porro,  quamuis obsequium et reuerentiam debeamus principibus, et maxime regi, iuxta apostolum, tanquam precellenti [57 1Kb] : tamen nostre professionis homines efficacius possent in Ecclesiis deseruire principibus, quam in castris. Simpliciores equidem, et qui minus in diuina pagina sunt eruditi, si in obsequio regie maiestatis militare proponunt, non arbitror hoc absurdum.

uerum, in sacris ordinibus constitutus, et sacro eloquio pollens, qui iam tenetur fontes suos deriuare foras, talentumque sibi a Domino creditum cum lucro ad Dominum reportare, omnino inexcusabilis est, si secularibus negotiis se immiscet et uinculis curialibus innectit. Audite quid de talibus dicat Dominus per prophetam: Dedi eis, inquit,  argentum et aurum meum: ipsi uero de auro et argento meo operati sunt Baal [58 1Kb] . Nonne fabricant Baal de auro et argento Domini, quibus sapientiam et eloquentiam dedit Deus ad dandam scientiam salutis plebi eius [59 1Kb] : ipsi uero talentum Domini terre infodiunt, atque Baal construunt, dum pro temporalium rerum questu, quasi sub iactu alee uitam et animam ponunt? Isti constituunt arcam Domini in Azoto [60 1Kb] , que interpretatur, ignis concupiscentie, quia per ambitiosam concupiscentiam gloriam nostre professionis euacuant. Conuertit Dominus flumina eorum in sanguinem, ne bibant: terramque ferream, et celum eneum dat eis, ut pluuie celestis expertes fructum uite non faciant [61 1Kb] . Scienter equidem et prudenter pereunt, quia immiscuit eis  Dominus spiritum uertiginis [62 1Kb] , eisque rotam malorum rex sapiens impiorum uentilator immittit. Perdite uite homines se laboribus torquent, cruciant curis, expensis euiscerant; nonne figuram aranee gerunt, que de suis uisceribus telam texit, ut capiat muscam uilissimam? Quid est inanis gloria, quam uenantur, nisi musca uilissima, murmurosa, sordida, pungitiua? Quidam allegantes excusationem in peccatis, et ueteris Ade perizomata preferentes [63 1Kb] , interrogantibus quare curiam sequantur, quam Deo et saluti sue non ambigunt esse contrariam, ad colorem et tuitionem sue ambitionis exempla antiqui temporis introducunt. Ad correctionem et eruditionem regum, inquiunt,  missi sunt, Moyses ad Pharaonem [64 1Kb] , Ieremias ad Sedechiam [65 1Kb] , Elias ad Achab, [66 1Kb] Ioiadas ad Iosiam. O clerice curialis, nunquid Dominus misit te ad regem? in obsequium eius te misit, aut potius intrusit ambitio. Certe post signa in rubo, in serpente, in manu leprosa [67 1Kb] , ab iniuncta legatione Moyses se excusat [68 1Kb] . Si tibi legatio etiam impossibilis a rege iniungitur, sponte te offers, magna dicis et maiora promittis. Cupienti enim animo nil graue uidetur, nichil ambitioso difficile: ideoque  ambitio est quedam simia caritatis. Charitas enim patiens [69 1Kb] est pro eternis; ambitio patitur omnia pro caducis. Charitas benigna est pauperibus; ambitio diuitibus. Charitas omnia suffert pro ueritate; ambitio pro uanitate. Utraque omnia credit, omnia sperat; sed longe dissimili modo: hec ad gloriam huius uite, illa ad gloriam sine fine. Nam in igne aliter se habet aurum rutilans; et aliter palea fumans. Charitas nunquam excidit; ambitio nunquam surgit. Ambitio enim ipsa est iniquitas super talentum plumbi. Hec est oculus omnium curialium, sicut Zacarias dicit [70 1Kb] . Hec est oculus eorum in uniuersa terra, non dexter oculus, sed sinister. Omnes enim, qui militant in castris ambitionis, capti sunt a Naas Ammonite, dextrosque oculos  amiserunt [71 1Kb] . Perspicaces enim sunt in acquisitione temporalium; iacturam uero uite, que preterit, et imminentia mortis eterne supplicia non attendunt: cecutientes autem sunt ad bonum, sed perspicaces in malum. Sapientes sunt, dicit propheta, ut faciant mala: bona autem facere nesciunt [72 1Kb] ipsi autem tanquam lapides sanctuarii dispersi sunt in capite omnium platearum [73 1Kb] . Rerum temporalium acquisitioni impendunt, quidquid sciunt, quidquid loquuntur, quidquid faciunt. De uno potissimum miror: qualiter curialis sustinere potest molestias, qui diu scholari militie, et castris disciplinalibus assueuit. Ad curiales redeo: apud quos in accipiendo cibo, in equitatu, in uigiliis non est ordo,  non est ratio, non est modus. Apponitur clerico, aut militi curiali panis non elaboratus, non fermentatus, confectus ex cereuisie fecibus: panis plumbeus, loliatus et crudus; uinum uero aut acore, aut mucore corruptum, turbidum, unctuosum, rancidum, piceatum et uapidum. uidi aliquando uinum adeo feculentum magnatibus apponi, quod non nisi clausis oculis, et consertis dentibus, cum horrore et rictu, cribrari oportebat potius quam potari. Cereuisia, que in curia bibitur, horrenda gustu, abominabilis est aspectu. In curia, propter frequentiam populorum animalia uenduntur indifferenter, sana et morbida; pisces etiam iam quatriduani:  nec tamen aliquid de pretio putredo aut fetor  imminuit. Seruientes enim de infelicium conuiuarum morte aut languore non curant, dummodo dominorum suorum mensis plenioribus ferculis seruiatur. Implentur morticiniis, fiuntque multorum sepulcra mortuorum discumbentium uentres. Multi etiam ex ciborum huiusmodi corruptela frequentius morerentur, sed famelica uentris ingluuies, et illius exitialis abyssi Scyllea uorago ope laboriose exercitationis omnia consumit. Hinc est quod, si in aliquo municipio spatium more productioris indulgeant, aliqui eorum semper manent moribundi. Ut ceteras taceam, molestias mareschallorum  sustinere non possum. Hi siquidem blandissimi sunt adulatores, detractores pessimi, improbissimi emunctores. Importunissimi sunt, donec accipiant;  cum acceperint, sunt ingrati; et nisi manum suam donator continuet, inimici. uidi plurimos, qui mareschallis manum porrexerant liberalem; qui, dum hospitium post longi fatigationem itineris cum plurimo labore quesissent, cum adhuc essent eorum epule semicrude, aut cum iam forte sederent in mensa, quandoque etiam, cum iam dormirent in stratis, mareschalli superuenientes in superbia et abusione, abscissis equorum capistris, eiectisque foras sine delectu, et non sine iactura, sarcinulis, eos ab hospitiis turpiter expellebant, amissisque omnibus ad quietis nocturne solatium comportatis, non habebant miseri, diuites tamen, ubi nocte illa capita reclinarent. Curialibus miseriis illud adiicio;  quod si rex alicubi perendinare promiserit, maxime si regiam uox preconia publicauerit uoluntatem, certissime scias, quod rex summo mane iter arripiet, et propositum singulorum inopina subitatione deludet. Ideo frequenter euenit, quod hi qui sibi in curia sanguinem minuunt  , uel accipiunt medicinam, omissa corporis cura, principem sequuntur; et ponentes uitam suam quasi sub iactu alee, ne perdant quod nec habent, nec habituri sunt, se ipsos perdere non uerentur. uideas homines quasi furiosos excurrere, instare summariis  , et quadrigas occursare quadrigis: omnes tumultuari ad inuicem, ut ex ipsa rerum turbatione tibi apertissime describatur facies inferni.  Quod si princeps predixerit, se ad certum locum summo mane in crastino profecturum, sententia procul dubio mutabitur: ideoque scias eum usque ad meridiem dormiturum. uidebis summarios, sub oneribus exspectantes, silere quadrigas, dormitare preambulos, mercatores curie anxiari, omnesque inuicem mussitantes. Curritur ad meretrices et tabernacularios curiales, ut inquiratur ab eis, quo princeps profecturus sit. Hoc enim genus curialium arcana palatii frequenter nouit. Regis enim curiam sequuntur assidue histriones, candidatrices, aleatores, dulcorarii, caupones, nebulatores, mimi, barbatores,

Balatrones  , hoc genus omne.
Sepe uidimus, rege dormiente, dum medium silentium  tenerent omnia, quod sermo a regalibus sedibus ueniebat [74 1Kb] , non omnipotens, sed omnes excitans, et ciuitatem, ad quam eundum erat, uel oppidum nominabat. Post longa tedia exspectationis incerte, cedebat nobis ad solatiam, ibi hospitari, ubi sperabatur hospitiorum et uictualium copiam inueniri. Tanta itaque et tam confusa, atque tumultuosa erat equitum, peditumque discursio, ut crederes, abysso euersa, eruptionem fieri ab inferno. Porro cum iam dietam illam, aut totam, aut fere totam nostri preambuli peregissent, mutata uoluntate rex alio diuertebat, ubi forte unicam domum, et sufficientiam uictualium, que nulli communicabantur, habebat; et credo, si hoc dicere  audeam, quod uoluptates suas de nostris angustiis ampliabat.

Tribus ergo aut quatuor milliaribus per siluas incognitas et frequenter in tenebris oberrantes, credebamus nobis successisse ad uotum, si nos sordidum et uile contingeret inuenire tugurium. Erat autem sepissime inter curiales de mapalibus grauis et dura contentio: seque pro hospitio gladiis appetebant, pro quo indignum esset ligitium inter porcos. Qualiter ea nocte nobis, aut euectionibus nostris fuerit, aliquem uestrum hesitare non credo; ego autem et mei diuisi eramus, uixque per triduum  potui congregare dispersos. Summe Deus omnipotens, tu qui es Rex regum et Dominus dominantium [75 1Kb] , qui es terribilis apud reges terre, qui aufers spiritum principum [76 1Kb] , qui das salutem regibus [77 1Kb] , in cuius manu cor regis est, et quocunque uolueris, uertis illud [78 1Kb] , uerte et conuerte cor huius regis ab hac pestilenti consuetudine, ut sciat se esse unum hominem, atque hominibus, quos post eum, non ambitio, sed necessitas trahit, discat et assuescat exhibere gratiam regie liberalitatis et humane compassionis affectum. Dimitte, queso, me ut adhuc plangam paululum dolorem meum, ne reuertar in curiam laboriosam, et opertam mortis caligine, ubi umbra mortis est, et nullus ordo [79 1Kb] . Nam, ut ad ministeriales curie redeam: apud forinsecos  ianitores biduanam forte gratiam aliquis multiplici obsequio merebitur, sed usque in diem tertium non durabit; nisi continuatis muneribus et obsequiis redimatur. Regem dormire, aut egrotare, aut esse in consiliis mentientur; te, si honestus aut religiosus es, ut qui eis heri non dederis, diutissime foris in luto et in pluuia stare cogent; et, ut iniquius iecur tuum ira ulcerent et crudelius anxient, ciniflones et furciferos ad primum uerbum gratis intrare permittent. Ostiarios camere confundat Altissimus; faciem enim cuiuslibet boni uiri confusione multiplici et rubore perfundere non uerentur. Euasisti terribiles uirgas; si nichil dederis ostiario, nichil actum est:

 Si nichil attuleris, ibis, Homere, foras [80 1Kb] .
Post primum Cerberum, tibi superest alius horribilior Cerbero, Briareo terribilior, nequior Pygmalione, crudelior Minotauro. Quantacunque tibi mortis necessitas, aut discrimen exheredationis incumbat, non intrabis ad regem; imo quod sepius accidit, ut grauius anxieris, et, ut ita loquar,

. . . rumpantur ut ilia Codro [81 1Kb] ,
tuus introducetur aduersarius, te excluso. Domine Iesu Christe, si sic uiuitur, et in talibus uita et spiritus eorum qui castra sequuntur, nunquam, queso, in castra regrediar; iactura siquidem annorum,  quos circa curiam in nugis consumpsi, estimationem non recipit. Saluto uos, et militiam uestram, ne dicam malitiam curialem. Alia militia est, ad quam Timotheo scribens Apostolus me inuitat: Milita, inquit, militiam bonam habens fidem et conscientiam puram [82 1Kb] . Ubi dicit, militiam bonam, patenter excludit militiam curialem, tanquam male sibi consciam, inhonestam, reprobam, perditam et damnatam. uos etiam, amici karissimi, quandoque recogitetis in amaritudine anime uestre dies, quos in curia perdidistis. Hora est iam nos de somno surgere [83 1Kb] . Surgite postquam sederitis [84 1Kb] , ne obdormiatis in morte [85 1Kb] . uita nos fugit, mors instat, hostis insidiatur ut rapiat, et non est qui eripiat. Aemulor quidem uos Dei emulatione [86 1Kb] ,  zelans et sitiens salutem uestram in uisceribus Iesu Christi: uidetis, quia curia plena est laqueis mortis: mors autem ineuitabilis et incerta, iudexque terribilis nos exspectat. Horrendum est autem incidere in manus Dei uiuentis [87 1Kb] , illosque cruciatus incurrere, quorum non est intermissio, neque finis. Scio me spiritualem Iericho subuertisse, Iosueque Moysi successorem dixisse recordor: Maledictus, qui reedificat Iericho [88 1Kb] . Ego siquidem processi in diebus meis; et, ut sermonibus Iob utar: Ruge mee dant testimonium contra me [89 1Kb] . Et item: Breues anni transeunt, et per semitam, qua ambulo, non reuertar [90 1Kb] ; recogitabo ergo dies perditos in amaritudine anime mee, residuumque annorum meorum  studiis immolabo et paci.

Bene ualeant socii et amici nostri, et sciant me suum esse uniuersi et singuli.



EPISTOLA Xu. AD COMITEM RAINALDUM  ELECTUM IN EPISCOPUM CARNOTENSEM. [A. D. 1178.]

ARGUMENTUM.---Instruit filium comitis R. in episcopum Carnotensem electum, quibus uirtutibus episcopus ornatus esse, et a quibus uitiis abhorrere debeat.

uocauit te nobilis Ecclesia Carnotensis de subdito in prelatum, de filio in parentem, de discipulo in magistrum. Si uis esse, quod diceris, ut inter electos Domini censearis, qui in electis suis mittit  radices [91 1Kb] , qui quos elegit, hos et predestinauit [92 1Kb] ;  conuertere a conuersatione tua antiqua, ut nouum induens hominem, omnem uite prioris exuas uetustatem. Cum eras paruulus, sapiebas et loquebaris ut paruulus; nunc autem quia in uirilis etatis plenitudinem euasisti, euacuanda sunt que erant paruuli [93 1Kb] , ut nichil puerile aut tenerum sapiant opera tua, sed te per omnia exhibeas uirum in Christo perfectum. Super omnia humilitatem amplectere, ut apud te nichil superciliosum appareat, in uerbo, uel in facie, uel in gestu. Principem te constituerunt fratres tui, dicit Sapientia [94 1Kb] , esto in illis quasi unus ex illis; nichil singularitatis pretendas, nichil dominationis exerceas. Estote, inquit beatus Petrus apostolus, non dominantes in clero, sed forma facti gregis in populo [95 1Kb] . Ille, qui uocat ea  que non sunt, tanquam ea que sunt [96 1Kb] , uocauit te, ut sacerdotio fungaris ei, ut in domo matris sue sis fidelis et prudens dispensator, seruus non dominus, sis possessionum suarum custos, et populi aduocatus. Posuit te Dominus, ut sis principibus ad correctionem, plebibus ad eruditionem, afflictis ad solatium, nocentibus ad timorem, clericis ad liberationem, superbis ad humiliationem, humilibus ad tutelam. Agnosce, queso, uocationem tuam [97 1Kb] ; non enim uocauit te iterum Dominus in immunditiam, ut deducas in bonis dies tuos, et agas curam carnis in desideriis [98 1Kb] ; hec omnia a mente futuri episcopi conuenit exsulare; scriptum est enim [99 1Kb] : Necesse est, ut munda sit manus, que sordes diluit  alienas. Sane in Exodo legitur [100 1Kb] , quod cum Moyses de mandato Domini proposuisset Aaron in pontificem consecrare, eum prius diligenter ablutum uestiuit subucula, et balteo cinxit; in quo ostenditur quod in episcopum consecrandus prius abluitur, ut de antiqua conuersatione in nouam innocentiam reformatus suscipiat incrementa uirtutum. In subucula quidem uite munditia designatur, que balteo constringitur, ut sub arctiore tutela pudicitia nutriatur. Apponitur etiam tunica hyacinthina, ut sit conuersatio eius celestis [1 1Kb] , ut iam non loquatur uerba hominum, aut sapiat nisi Christum. Superhumerali autem rationale adiicitur [2 1Kb] , in quo erat doctrina et ueritas; ut sit scriba  doctus in regno Dei, et cum opportunum fuerit,  producat de thesauro suo noua et uetera [3 1Kb] . Hec a tue administrationis officio exactissime requiruntur, ut per omnia sit in te humilitas non uilescens, dignitas non presumens.

Hodie in promotione quorumdam prima questio est, que sit summa redituum, non que sit conuersatio subiectorum; uerumtamen Deus non irridetur. Ad honorem uocauit te propter onera, non ad multiplicandum numerum familie, aut equorum; non ad dandas parentibus dignitates, sed ad dandam scientiam salutis plebi eius. Maius gaudium Deo et angelis eius, si conuertatur peccator a uia sua mala [4 1Kb] , prelati officio, quam si per eius industriam pompa episcopalis eminentie in euectionibus et familiis augeatur. Non est in hoc gaudium angelorum,  in quo est pauperum domorum subuersio, a quibus procurationes exigis importunas. Conqueruntur et dicunt, quia multiplicasti gentem, et non magnificasti letitiam [5 1Kb] . Si te illius discipulum profitetis, qui uenit ministrare, non ministrari [6 1Kb] , sic ministrabis pauperibus, ut non uituperetur ministerium tuum [7 1Kb] ut patrimonium Christi et pauperum eius, quod tibi commissum est in egentium necessitates, non in usus extraordinarios expendatur.

Patrimonii huius zelator est Dominus, rationem tecum districtissimam positurus [8 1Kb] , et usque ad nouissimum quadrantem exiget uniuersa [9 1Kb] . Sane propter hoc irritauit impius Deum. Dixit enim in corde suo: Non requiret [10 1Kb] . Sed certe requiret. Nec te  poterunt excusabilem reddere tue generositatis eminentia, et numerositas clientele. Si quia filius comitis, aut consobrinus regis  es, manu effusiore teneris expendere; necessitas hec Christi patrimonium non contingit. Expensas, quas de rebus mundanis fecisses, alias fortassis enormes pro tua generositate, debet in rebus ecclesiasticis episcopalis modestia cohibere. Electus es in episcopum a Christo, ut ei fungaris sacerdotio, ut reddas populum acceptabilem Domino, sectatorem bonorum operum, ipsum uerbo instruens et exemplo [11 1Kb] . Propter quod omni antiqua uanitate deposita, studeas moribus implere pontificem, et, ut Sancto sanctorum deuote seruitutis impendas officium, induas sanctitatem.  Sis, queso, compositus ad mores, feruidus in dilectione, mansuetus in societate, stabilis in promisso, fortis ad patientiam, pronus ad concordiam, rigidus ad censuram. Sis in iudiciis rectus, in loquendo modestus, in ubendo discretus, in disspensatione  industrius, in agendo strenuus, in auxiliando sollicitus, in consiliis fidus, in responsionibus circumspectus. Exhibe te maioribus deuotum, minoribus blandum, equalibus mansuetum, rigidum superbis, benignum humilibus, misericordem penitentibus, inflexibilem obstinatis. Exhibe te Ioannem incestuosis [12 1Kb] , Iehu et Mattathiam apostatis [13 1Kb] , fornicantibus Phineem [14 1Kb] , Eliam idololatris [15 1Kb] mentientibus Petrum [16 1Kb] , blasphemantibus Paulum [17 1Kb] , negotiantibus Christum [18 1Kb] .

Breuissimus est huius uite temporalis excursus; finis autem horribilis et incertus. Quanto est celebrior titulus tue nobilitatis, tanto gloriosius tibi cedit ad cumulum laudis, si alios in Christi ministerio superas sanctitate, quod generositate transcendis.  In episcopali conditione nichil est medium; uel secularis erit tua conuersatio et probrosa, uel sancta, et tam apud Deum quam homines gloriosa. Nihil est, quod adeo uitam hominis cito obtenebret, aut illustret, sicut pontificalis auctoritas. Cito fit uel bonus odor Deo, uel rumor in populo. Quedam gemme splendidiores sunt in obscuro quam in luce. Quidam ante dignitatis adeptionem satis commendabilem exstiterunt; sed super candelabrum Ecclesie constituti, lucem in tenebras, et famam in infamiam conuerterunt.

uulgariter dicitur quod honores mutant mores; sed raro in meliores. Melius plerisque fuisset adhuc latere sub modio, et sub umbra honeste opinionis,  quam cum infamia candelabrum ascendisse. Adhuc turpitudo eorum sub paupertatis obscuro lateret, nisi eam dignitas diuulgasset. Creuit honor, et cum honore infamia; nam iuxta satyricum:

Omne animi uitium tanto conspectius in se
Crimen habet, quanto qui peccat maior habetur [19 1Kb]
Priuato peccanti sepe parcitur; sed si prelatus deliquerit, in eius infamiam lingue omnium acuuntur. Multi ex aliena persuasione credunt suum crimen prorsus esse absconditum, sed periculose falluntur. Sciat enim omnis prelatus, ex aliquo semper se esse infamem, nisi ueram operibus exhibeat sanctitatem. Scriptum est, quia uox populi, uox Dei [20 1Kb] . Nec leuiter, iuxta estimationem meam, opinio communis  aliquem prelatum extolleret, nisi quem effectus operum, et iugis experientia commendasset. Si te igitur publice commendationis titulos habere delectat, Christo et hominibus placere intendas, non in multitudine diuitiarum, sed gratiarum, non  in ornatu uestium, sed uirtutum. Illorum episcoporum uitam detestabilem reputes, quorum habitus in ueste pompatili, quorum incessus erecta ceruice, quorum facies torua, truces oculi, mine terribiles, dominantes in clero, non forma facti gregis in populo [21 1Kb] ; quorum deus uenter est [22 1Kb] ; quorum uita in morte sepulta est, mendaces, uaniloqui et superbi, socii furum, non college Petri sed Simonis, non Christi discipuli, sed Neronis. Isti dum pauperes spoliant, dum monasteria grauant, dum extorquent a clero, dum in questum trahunt, et uenalem exponunt iustitiam Dei, dum Gieziticam negotiationem exercent [23 1Kb] , thesaurum ire et mortis sibi accumulant, cum thesauro pecunie Christum habituri uindicem, quem non timent iudicem. Illud certissime  teneas, quod si ad hos enormes actus manum semel prelatus extenderit,

Ut canis a corio non absterrebitur uncto [24 1Kb] :
sed glutino malitie inuiscatus de cetero respirare non poterit, et, nisi cum multiplici austeritate penitentie, ad innocentiam non redibit. Prelatus siquidem rarissime inuenitur, qui collaterales non habeat assentatores sibi, qui eum lactant et palpant, qui oleo peccatoris caput impinguant. Laudatur peccator in desideriis anime sue, et iniquus benedicitur [25 1Kb] . Isti sunt, qui cum uident domini sui animum in tentationibus uacillantem, possentque eum uerbo exhortationis imbuere, et a peccato auellere et erigere in uirtutem, mellitis sermonibus  spiritum in eo uirtutis exstinguunt, cum scriptum  sit: Spiritum nolite exstinguere [26 1Kb] , atque adhuc imbecilles sanctioris propositi conatus euacuant, et subuertunt. Si continentiam uouet, si ad abstinentiam se conformat: Propitius, inquiunt, sis tibi, domine; iuuenis es, ieiunia capiti sunt importuna, nimia carnis afflictio morbos parit; sic debes chordam tendere, ne rumpatur. Hec omnia in annos maturitatis differri oportet. Non sumus meliores quam patres nostri. Ad solatium uiri creata est femina. uiro et femine dictum est: Crescite et multiplicamini, et replete terram [27 1Kb] . Nec uirtus tua, uirtus est lapidis, nec caro tua enea est [28 1Kb] . Delicta iuuentutis et ignorantias Dominus non attendit [29 1Kb] . Somnus, et ludus, et sollicitudinum depositio amicissima sunt nature; bonum custodit castrum, qui  seruat cum diligentia corpus suum [30 1Kb] . Temerarium est se citra necessitatem affligere. Religio in iuuenibus, raro commendabiles sortitur euentus; etas prouectior satis redimet lubricum iuuentutis. Satis tempestiua est penitentia, que anticipat diem mortis; latro in cruce penitet [31 1Kb] ; nemo sero penituit, quem mors inuenit penitentem. Tue proprium est parentele, motus adolescentie sequi, atque ad tempus laxioribus indulgere desideriis, et tandem in tempore maturitatis odorem suauitatis emittere [32 1Kb] . His et aliis modis superseminat zizania inimicus homo [33 1Kb] : sed mentita est iniquitas sibi [34 1Kb] . Nam, ut nouissimis eius uerbis prius respondeam, magnus ille comes Theobaldus  , et alii plerique progenitores  tui, etiam ante iuuentutis ingressum, magnarum  uirtutum titulis effulserunt, sed et auunculus tuus, archiepiscopus Remensis  senilem induit ab adolescentia grauitatem, ex tunc ascensiones in corde suo disposuit, atque per incrementa uirtutum in eminentiam uite perfectioris ascendit. Certe populus qui te lactat, in errorem inducit. Crede, amice carissime, Paulo doctori gentium, non adulatori: Abstinete uos, inquit, a desideriis carnis, que militant aduersus animam [35 1Kb] , si enim secundum carnem uixeritis, moriemini [36 1Kb] ; illa scilicet, morte, que nec moritur, nec finitur. Sapientia carnis, que tibi suadet illicita, inimica est Deo [37 1Kb] . Attende suggestiones adulantium tibi, et uide quem fructum ex eorum consilio assequaris. Sane in uoluptatibus carnis cito preterit quod delectat, et  permanet sine fine quod cruciat. Quem fructum habuistis, dicit Apostolus, in his, in quibus nunc erubescitis [38 1Kb] . Hec sunt, que carnis opera comitantur, appetitus anxietatis et uecordie, actus abominationis et immunditie, exitus penitudinis et uerecundie. De uniuersis, in quibus Deum offendimus, nichil residuum est, nisi conscientia immunditie testis, et se crucians recordatione peccati. Teste Apostolo, fructus peccati mors; fructus autem iustitie, spes et gaudium in Spiritu sancto [39 1Kb] . Factus es discipulus, non Epicuri, sed Christi, ut crucem Christi circumferas in corpore tuo, non ut curam carnis in desideriis agas [40 1Kb] . Si Christi ministerium suscepisti, in omnibus exhibe te sicut Dei ministrum, ut non blasphemetur in te nomen Dei [41 1Kb] .  Ille, cui ministrare proponis, sanctus est, innocens, impollutus, excelsior celis factus [42 1Kb] . Sancti, inquit, estote, quia ego sanctus sum [43 1Kb] . Hec est, inquit Apostolus, uoluntas Dei, sanctificatio uestra [44 1Kb] . Et subiungit: Ut abstineatis a fornicatione, ut sciat unusquisque uas suum possidere in sanctificatione et honore  [45 1Kb] . Sic te existimet homo, ut ministrum Christi, et dispensatorem mysteriorum Dei [46 1Kb] . Bene quidem dispensas  , si uiuas ordinabiliter, socialiter, humiliter; ordinabiliter tibi, sociabiliter proximo, humiliter Deo. Si onerosus tibi uidetur uite melioris ingressus, erit tibi progressus acceptior, ipsamque propositi sancti duritiam certior retributionis exspectatio leuigabit. Propheta dicit: Propter uerba labiorum tuorum ego custodiui uias duras [47 1Kb] . Quod leue est, dicit Apostolus, et momentaneum tribulationis nostre, immensum glorie pondus operatur in nobis [48 1Kb] . Transibit enim spes in rem, labor in premium, continentia in gloriam, abstinentia in coronam: quod breue est, in perpetuum; quod mutabile est, in eternum. Inter cetera, tanquam  dominum et amicum humiliter et obnixe te precor, quatenus hanc exhortationem meam, que procedit ex corde, patienter admittas: quodque per, tu et tibi et te scribo moleste non feras; pluralis enim locutio, qua uni loquendo mentimur, sermo adulatorius est, longe a sacro eloquio alienus.


[In codice Harleiano [3672] post epistolam interueniunt hec que sequuntur.

Hec epistola continuatur cum prescripta et non habet rubricam nec etiam numerum epistolarum.---Non te lusisse pudeat, sed ludum non incidere: et qui lusisti temere ad uite frugem regere magistra morum doceat te ratio, ut dignius pontificio diuini dono munere ad laudem Christi nominis fungaris sacerdotio. Sis pius, iustus, sobrius, prudens, pudicus,  humilis, in lege Dei docilis, et non sis arbor sterilis. Tuo te regas aptius officio, et pulso procul uitio mundus a labe criminis, ut mundus munde uirginis ministres in altario. Ministros immunditie a te repellas longius, bonorum uitam fortius prauus deprauat socius, et afficit infamie dispendio: sic  trahit presumptio a conuictu similium. Prelati uita uilium uilescit contubernio. Pius protector pauperum omni petenti tribue, malos potenter argue, manusque sacras ablue a sordidorum muneris contagio. Nullus te palpet premio, quesita gratis gratia largire beneficia sed dignis beneficio. Non des ministris scelerum, non tua sed ecclesie, sub pietatis specie, non abutaris impie commisso tibi pauperum suffragio. Nil a te ferat histrio, et tibi non allicias infames amicitias de Christi patrimonio. Caute dispone Domini pauca, sed uera loquere; uerba confirmes opere, quia non decet temere os sacerdotis pollui mendacio. Prudentium consilio te frui non displiceat, nec sinistre moueat salubris exhortatio. Teneris ut abstineas ab omni mala specie;  sub freno temperantie magistra pudicitie sobrietate floreas. Non uario uagoque desiderio declines ad illecebras, sed cece mentis tenebras purga uirtutis radio.



EPISTOLA XuI. AD EPISCOPUM QUEMDAM IAM GRANDAEuUM.

ARGUMENTUM.---Episcopum multis negotiis et occupationibus distractum serio hortatur, ut tranquilliorem uiuendi rationem causa sue et aliorum salutis procurande ineat; et cogitet satis non esse, si culpe nullius grauioris conscius sit, nisi bona multa opera innoxie uite adiungat.

ueniens et inueniens uos tot negotiis implicitum, tot circumuallatum turbis hominum, tot occupationibus ad tam diuersa distractum, condolui uobis,  et concussa sunt uiscera mea pio compassionis affectu. Quis enim sustineat patienter, ut tam nobilis anima spiritualibus doctrinis imbuta sub quodam uelamine libertatis in opus seruile degeneret? Animam siquidem, que tot labyrinthis intricata est, necesse est frequentius ancillari; non enim solummodo habitatio terrena hanc deprimit, sed et ipsa ad terrenorum inquietudinem se diffundit, ut cum Ieremia [49 1Kb] dicat: Effusa sunt in terram uiscera mea. Et cum Ezechiele [50 1Kb] : Terra erat usque ad fenestras, et fenestre clause, sic celum mutatur in terram, aurum in scoriam, spiritus in carnem. Carnalis homo deprimit spiritualem, et draconem Moysi dracones Pharaonis absorbent [51 1Kb] . Loquar ergo, quia si tacuero, os meum condemnabit me. Rogabo ut  dominum, monebo ut patrem; et si animam eius ad notitiam sue conditionis alias reuocare non possum, utar cantico amoris, et dicam: O pulchra, si te ignoras, egredere post gregem sodalium tuorum [52 1Kb] . Nemo enim se nouit, donec dies suos recogitet, eundo recordatione post gregem et multitudinem commissorum. Loquar itaque, et de sollicitudine uestra importabili aliquid imminuam, aut eam omnino exstinguam, et aliquid eruditionis, et edificationis  infundam. Sunt enim in candelabro tabernaculi, infusoria, exstinctoria et emunctoria [53 1Kb] . Ero autem trangressor Dominice legis, si sustineam, quod nemus iuxta altare Domini crescat, quod circa ecclesie rectorem sollicitudinum multitudo siluescat. Maius est omni thesauro, quod in discrimine ponitur certo. Impretiabile et super omnem estimationem est, quod quasi sub iactu alee eterne perditioni exponitur. Abigende omnino sunt scenice iste meretricule, sirenes usque in exitium dulces, musce exterminantes suauitatem unguenti [54 1Kb] , mures ebullientes de terra, ut corrodant extales eorum qui ponunt arcam Domini, id est administrationem ecclesiasticam, iuxta Dagon [55 1Kb] ; qui temporalia non minus quam spiritualia, et forte diligentius  administrant. Propheta dicit de huiusmodi: Sicut araneam tabescere fecisti animam meam [56 1Kb] . Aranea siquidem de suis uisceribus telam texit, et texendo tabescit, ut muscam uilissimam capiat. Quid aliud facit homo, qui se euiscerat in expensis, et in curis, ut muscam, siue mustum odorifere opinionis, et fauorem lingue meretricantis acquirat? in huiusmodi homines mittit Dominus spiritum uertiginis, et errare facit eos in inuio, et non in uia [57 1Kb] . Sic filii Isrel quadraginta annos expenderunt in itinere trium dierum circa montem Seir, nec terram promissionis intrauerunt [58 1Kb] . Isti sunt lunatici, qui offeruntur Domino ad curandum [59 1Kb] , modo cadentes in aquam sollicitudinum, modo in ignem cupiditatis,  aut odii, aut iracundie, aut alicuius extraordinarie uoluptatis. uix possum credere, ut in tanta turbatione anime possit quis inuenire orando rorem deuotionis, aut fluenta gratie. Est enim tempestas ualida, et mirabiles sunt elationes maris in corde. Hi sunt, quibus promisit Dominus celum ferreum, ut celestis pluuie uel gratie sint extorres; et terram eneam, ut circa terrena interius obdurati fructum uite non faciant [60 1Kb] . Absit, absit, amantissime Pater, ut aduersus innocentiam tuam aliquid sinistre coniiciam uel presumam! Charitas tamen, qua mediante gesto te in uisceribus meis, timere me facit, utinam et tu timeas! Beatus enim homo qui semper est pauidus [61 1Kb] . Circumspecti hominis est, omne opus suum habere suspectum. uerebar  omnia opera mea, dicit Iob [62 1Kb] . Cum omnia bene fecerimus, debemus dicere, quod serui inutiles sumus [63 1Kb] . Breues dies hominis sunt [64 1Kb] : nescio quid statuerit super nos terribilis in consiliis super filios hominum [65 1Kb] , nescimus, quid uentura pariat dies [66 1Kb] . uerbum Prophete est: Ecce mensurabiles posuisti dies meos: in imagine enim pertransit homo [67 1Kb] . Dies mei transierunt, dicit Iob, et per uiam, qua ingredior, non reuertar [68 1Kb]


 Singula de nobis anni predantur euntes.
   Qui non est hodie, cras minus aptus erit [69 1Kb] .

Non dicam, uite, sed iam tue mortis pars magna preteriit. Clepsydra  non tantum ultimum stillicidium exhaurit, sed totum quod prius effluxit: nec mors est in ultimo uite tue, sed in toto, quod de uita precessit. Ne, ut se suosque saluaret, centum annis in arce fabrica laborauit [70 1Kb] ; nos uero quantum laborauimus, quorum singuli dies momentanei sunt, transitorii et finales? Plurimum timendum est, ne fuga nostra fiat in hieme uel in Sabbato, quando operari non licet [71 1Kb] . Ideo sexta die colligendus est gomor [72 1Kb] , quia in hac sexta etate operandum est, ut in illa septima quiescamus, quando dicetur, ut requiescant a laboribus suis [73 1Kb] . Forte in  corde tuo cum Apostolo dicis: Nihil mihi conscius sum [74 1Kb] ; et cum beato Iob: Non reprehendit me cor meum in uita mea [75 1Kb] . Sed, benignissime Pater, munda conscientia sine opere non sufficit ad salutem. Propheta dicit: Diuerte a malo, et fac bonum [76 1Kb] . Utrumque sine altero imperfectum est. Dominus in Euangelio, seruum non solum male operantem, sed a bono opere torpentem damnat [77 1Kb] . Non enim solummodo arbor, que malos fructus facit, sed et que bonos fructus non facit, excidetur, et in ignem mittetur [78 1Kb] . Huiusmodi ignis horrorem semper habeas in corde, dilectissime Pater, ut te premant et molant assidue metus eterne mortis, et desiderium interminabilis uite. Iste sunt mole, quibus molitur anima Christiana: quarum una sine altera, iuxta  preceptum Domini, in obligationem pignoris transire non debet: omnes siquidem peccauimus [79 1Kb] . uide, Pater, quantum pro teipso satisfeceris, ut scias quid desit tibi. Ut de tua taceam anima, uide quot animas de ore leonis, et de faucibus inferni eieceris: quantum lucri de talento tibi commisso, opere, uerbo et exemplo retuleris, qualiter sex opera misericordie, que Dominus proponet in iudicio [80 1Kb] , iugiter impleueris; quam sollicite carnem tuam purgaueris ieiuniis et disciplinis; quam fortiter pro domo Domini ex aduerso ascenderis. Ad omnia hec factus es ex tua professione obnoxius, et hec omnia, Pater, a te exactissime requirentur. Temeritati et presumptioni forsitan ascribetur, quod uos moneo,  sed caritas me compellit. Scio quod in die tremendi iudicii reddituri sumus rationem, etiam de sermonibus otiosis [81 1Kb] . Nullos ibi excessus preceptio  regia, uel hominum temporalis utilitas poterit excusare. Sed erit, qui dicat: Quia quidquid deliquimus, confessionis beneficio poterit aboleri; porro nemo de uite diuturnitate securus est; testimonio Scripture: Cum dixerint: Pax et securitas, tunc repentinus superueniet interitus [82 1Kb] . Mors [83 1Kb] enim subita et incerta remedium penitentie frequenter anticipat; morbi etiam, qui sepissime graues et inualescentes sunt, angustia sensuali spiritum deuotionis exstinguunt. Certissimum est autem, quod non punit homo puniet Deus. Horrendum uero est incidere in manus Dei uiuentis [84 1Kb] . Quis enim habitare poterit cum igne deuorante, aut quis stabit cum ardoribus sempiternis? [85 1Kb]

Hec me mouent, ut te moneam, Pater, quatenus  ex hoc nunc quantumcunque poteris a turbatione secularium sabbatizes. Miserere anime tue placens Deo [86 1Kb] . Si te ipsum non habes, nichil habes. Sola pax Dei, que exsuperat omnem sensum [87 1Kb] , faciat, ut ab omni sensualitate et secularitate sis liber; hec occupationum turba mors anime est. Ideo dicit Salomon: Fili, in paucis sint actus tui [88 1Kb] . Et ecce plus quam Salomon, non ad pauca, sed ad unum duntaxat docet esse sollicitum: Porro, inquit [89 1Kb] , unum est necessarium, Deum scilicet diligere: quod sine animi sinceritate haberi non potest. Non est qui faciat bonum, donec ueniat ad hoc unum. Scriptum est: Unam petii a Domino, et hanc requiram [90 1Kb] . In uno siquidem cubito consummata est arca [91 1Kb] . Mandatum  enim caritatis consummatio est summe pacis. Ideo dicit Propheta: Omnis consummationis uidi finem, latum mandatum tuum nimis [92 1Kb] . Sane, quia ex abundanti cordis os loquitur [92* 1Kb] ; uereor ne filialis affectio et zelus, quem de salute uestra concepi, epistolam presentem protrahat in immensum: ideo, ne multiloquio aures delicatas offendam, epistolam in uerbo doctoris gentium claudo: Gratia sit uobis et pax a Domino Iesu Christo [93 1Kb] .



EPISTOLA XuII. AD CLERICUM NEGOTIATOREM.

ARGUMENTUM.---Ostendit clericum negotiationi operam dantem, non differre ab usurario; ac studium omne cumulandarum opum uanum esse et perniciosum.

 PETRUS Blesensis Bath. archid. dilecto socio et amico G., salutem et eterne salutis memoriam.

Si tue professionis ordinem et gratiam diuine  uocationis attenderes, te potius lectione quam negotiatione, artibus quam mercibus occupares. Periculosum siquidem est in laico, sed perniciosum in clerico, negotiationibus augere peculium, atque rerum ambitiosa uenalitate se ipsum diabolo uenalem exponere. Clericus, qui leuiore comparat pretio, ut uendat carius, filius est auaritie, idololatra pecunie, seruus mammone, et uenundatus sub peccato [94 1Kb] . Cum enim species usure sit, minus proximo dare, et plus ab eo accipere; non uideo clericum ab usurarum crimine, et a nomine criminoso immunem, qui sibi cum alieno dispendio lucrum querit. Sane fenerator, dum proximum manifeste spoliat, fure deterior est et predone. Das pro frumento uinum, pro uino equum; et sic sub colore permutationis  aut dilationis obtentu recipis incrementum in bursa, detrimentum in anima: longe deterior Iudeis, dum illi tantum alieno, tu uero alieno et proximo feneraris [95 1Kb] . Congregabis diuitias, et in nouissimo non gaudebis; et eueniet tibi, quod Dominus per Ieremiam figuraliter dicit: Perdix fouit, que non peperit; fecit diuitias, et non in iudicio: in medio dierum derelinquent eum, et in nouissimis suis reperietur insipiens [96 1Kb] . Fenerator enim tristissimos habebit huius uite exitus, cuius finis interitus [97 1Kb] , cuius mors detestabilis, cuius damnatio sine fine. Porro negotiationis crimen attenuas, et ad excusandas excusationes in peccatis proponis tui laboris et prouidentie fructum esse, quod plus recipis, qui rem, dum uilius uendebatur, emisti. Dicis, omnino non esse  absurdum, si laborem in questum, si in lucrum periculum conuertisti. Quidquid proponas, unum denuntio tibi, quod negotiationem in tue salutis periculum conuertisti. Negotiatorem clericum sacri canones exsecrantur. Cum enim beatus sit homo, qui miseretur et commodat [98 1Kb] , et qui pecuniam suam non dedit ad usuram [99 1Kb] , eum possumus iudicare ab eterna beatitudine alienum, qui quod accepit,  sicut accepit, non prestat: qui, iuxta sacre Scripture consilium dati et accepti gratiam non obseruat [100 1Kb] . Porro tibi adscribis ad gloriam, quod ad cumulum tue damnationis accedit, quia in negotiationibus publice iactitas te circumspectum; qui, utinam damnabile tibi non nouisses officium! Propheta dicit: Quia non cognoui negotiationem  , introibo in potentias Domini [1 1Kb] . Sciebat, quantum esset in negotiatione periculum. Nam et Iob, qui in potentias Domini certum exspectabat introitum, dicebat: Due species difficiles et periculose mihi apparuerunt; difficile exuitur negotians a negligentia Dei, et caupo non iustificabitur a peccato labii  . Sane famam et animam perdis, ut perdenda lucreris. Sententia Christi est, totum mundum nemini  esse lucrandum, ut quis sue patiatur anime detrimentum [2 1Kb] . Tu contrarium sentis, qui de tua perditione non curas, et saluti proprie perditionis pecuniam anteponis. Summam reputas beatitudinem, immensas et superuacuas opes habere: quarum partem decimam toto uite tue spatio non expendes. Utinam non fuisset hec pecunia, que tibi non solum Deum, sed et proximum abstulit, et teipsum! Sane si beatitudo per diuitias conferretur; non compararet eas Dominus spinis [3 1Kb] , nec predicaret Dominus beatitudinem paupertatis [4 1Kb] . Si diuitie apud Deum commendabiles essent, iustis et timentibus Deum frequentius obuenirent.

Nunc autem ecce peccatores et abundantes in seculo obtinuerunt diuitias [5 1Kb] . Feneratores et uiolenti Ecclesie  persecutores, isti sunt qui ampliores hodie diuitias thesaurizant. Esau, quem Dominus reprobauerat, incedebat cum quadringentis uiris, Iacob in baculo suo transeunte Iordanem [6 1Kb] . Nunquid metuis, miser, quos tibi non sufficiant que parasti? certe prius tibi deficiet uita, quam uictus. Ne dicam de te: Multos facit auaritia inter diuitias indigere. Iudicium enim Dei est, ut in eo, in quo quis deliquit,  puniatur, ut semper indigeat, qui semper indigentiam timet. Sicut scriptum est: Qui metuit pruinam, ueniet super eum nix [7 1Kb] . Unum scio, quod in saccum pertusum congregas uniuersa, nec proderunt tibi in die ultionis. Cum enim interieris, non sumes omnia, neque descendet, tecum gloria domus tue [8 1Kb] . Succedet tibi forsitan inimicus, et qui cogitat hodie diem mortis tue, introibit in labores tuos, et in bonis temporalibus, quibus more Tantalico pepercisti, manu profusiore congregata dispergens fructum capiet uoluptatis: tu uero dormies, et utinam cum patribus tuis, eritque sepulcrum domus tua in eternum. Sufficeret mihi, si tibi sufficeret, si a te uitium negotiationis auferres: Habentes alimenta, dicit Apostolus, et quibus tegamur,  his contenti simus. Nam qui uolunt diuites fieri, incidunt in tentationes et laqueum diaboli [9 1Kb] . Porro, si opes congreges, ut plenius habeas sufficientiam uite huius, teipsum decipis: auget enim inopiam multiplicata rerum temporalium substantia. Diuites, inquit Propheta, eguerunt et esurierunt: inquirentes autem Dominum non minuentur omni bono [10 1Kb] . Iuxta petam,

Crescit amor nummi, quantum ipsa pecunia crescit [11 1Kb] .

Rogo igitur, et in uera consulo caritate, ut legitima bonorum acquisitione contentus, ab enormibus lucris cesses, ne de cetero tui ordinis reuerentiam negotiatorio crimine dehonestes. Quod si  non acquiescis amici concilio, scias, quod securis tibi posita est ad radicem [12 1Kb] . Qui enim faciunt uindictam in nationibus, increpationes in populis [13 1Kb] , ipsi iam in te crimen negotiationis et fenoris olfecerunt. Et nisi pro te humiliter supplicassem, te tanquam damnatissimi fructus arborem succidissent. Quod si te ad emendationem supplicia eterna non mouent, te saltem ignominia huius uite, et temporalia damna sollicitent.



EPISTOLA XuIII. AD MAGISTRUM QUEMDAM AMICUM SUUM.

ARGUMENTUM.---Grauissime perstringit mores, ingenium et uitam deterrimam cuiusdam episcopi, ad cuius aulam ab amico inuitabatur.

Magister P. Blesensis Bathon. archid., carissimo socio et amico, magistro N., salutem.

 Scio quod ex sincera dilectione procedit, quod me nuntiis, et litteris crebrius mones, ut reuertar ad dominum tuum, qui me familiarem consiliarium habere desiderat, et domesticum commensalem. Quandoque facta est mihi mensa eius in laqueum, in retributionem, et in scandalum [14 1Kb] : ideo non reuertor. Pro multiplicibus obsequiis, quibus eum totum meruisse et emisse credideram, non beneficium, sed maleficium; non gratiam, sed iniuriam reportaui, ideo non reuertor. Claues regni celorum accepit, non  ad reditus auferendos, sed ad corrigendos excessus. In omnibus autem, que cogitat, que deliberat, que agit aut dicit, procurat lucrum, intendit ad questum, temerario ausu omnia sua existimans esse, que a subditis possidentur. Sane testimonio Apostoli [15 1Kb] parentes filiis, et non filii parentibus thesaurizant; si tamen iste pater est, et non potius uitricus: suorum enim grauis est persecutor, exactor improbus,

toruusque Procrustes [16 1Kb] .
Odit honestos, prudentes opprimit, insidiatur incautis, diuites spoliat, pauperes grauat, nulli proficit, officit uniuersis. Ex omni causa per fas et nefas pecunias congregat, congregatis applaudit; nec ueretur sue aut alterius anime detrimentum,  dummodo qualitercunque possit assequi temporale compendium. Longe dissimilis est Doctori gentium, qui fructum anime sue, non munera, siue retributiones affectabat in subditis: ideoque dicebat, non requiro datum, sed fructum [17 1Kb] . Quoties ad eum uenitur, non faciem, sed manum aduentantis attendit, quasi semper munera suscepturus. Attrite frontis est in petendo: ingratus, cum acceperit; si non acceperit, inhumanus. Alieni sermonis impatiens, rei aliene improbissimus exactor, sue auarissimus dator, afflictis immisericors, seuissimis mansuetus, instabilis, intractabilis, incorrigibilis, nulli tolerabilis, cunctis odibilis, inimicus pacis, contemptor fidei, aduersarius unitatis, infidus in  consiliis, negligens in agendis, furiosus in ira, remissus in misericordia, dissolutus in uerbis, in conuiuiis gulosus, garrulus, temulentus, tumidus in prosperis, timidus in aduersis. Dominus tuus nichil pro ratione, omnia uero pro libitu agit, et quasi in bestialem degeneret sensum, a se omne consilium, iudiciumque discretionis excutiens, proprium sequitur appetitum. Homo enim cum in honore esset, non intellexit, comparatus est iumentis insipientibus, et similis factus est illis [18 1Kb] . Iuxta uerbum Nathan prophete [19 1Kb] , illius hominis imaginem gerit, qui cum oues innumeras possideret, unicam pauperis ouiculam concupiuit. Nec absimilis est Achab [20 1Kb] , qui cum teneret summam rerum abundantiam, iniectis oculis in hortulum Naboth, uineam quam affectauerat  morte possessoris obtinuit. Utinam saperet, et intelligeret [21 1Kb] ! sed intelligere noluit, ut bene ageret [22 1Kb] ; obduruit enim in malitia sua, et assiduitate peccandi decidit in contemptum. Absorbuit eum uitiorum profunditas; ideoque delicta non intelligit, nec uulnerate et periclitantis anime morbum sentit. Certum est autem, membrum, quod stupuit, periculosius laborare: et is, qui suos excessus dissimulat, aut ignorat, longe est a salute. Cor domini tui nunquam scindit compunctio, non mouet affectio, pietas non emollit. Non mansuescit  obsequiis, beneficiis est ingratus, surdus ad preces, ad iudicia seuus, infidus ad consilia, inuerecundus ad turpia, temerarius in diuina, in anime periculo securus, in damno temporali pusillanimis, promptus ad dissensiones, ad odia inhumanus. Gratiam sibi exhibitam non recolit, ad solam iniuriarum memoriam et uindictam, omnes turbulente mentis uersutias circumducit. Scriptum est: Simia in tecto rex fatuus in solio sedens [28 1Kb] . Honor fatui, gladius in manus insani [29 1Kb] . Et qui insipienti dat honorem, sicut qui mittit lapidem in aceruum Mercurii. Ascendit in eminentiam cathedre pastoralis, non uocatus a Domino tanquam Aaron [30 1Kb] . Ascensus enim eius nec Deo nec hominibus placet. Prophete et apostoli  fortes fuerunt in bello [31 1Kb] , non molles in sericis, non gule dediti, non superbi, non inuidi, non rapaces, non libidine subneruati. Ridiculum est in prelato preminere populis et uitiis subiacere, esse lingua magniloquum, opere uero esse pusillanimem, remissum et infirmum, pompatice et uultuose incedere, et integre testimonium conscientie non habere.

Non bene conueniunt, nec in una sede morantur [32 1Kb]
generis iactantia et populi communis infamia, extollentia oculorum et feditas morum, uite uilitas, et honoris auctoritas. Non attendit infelix proprie conscientie testimonium, mentitur se maiorem se,  uirtutem reputat dignitatem, et cum omni honore omnino sit indignus, credit se obtinuisse meritis, quod eum permisit Dominus in locum precipitii, et in occasionem damnationis eterne, et in presentis uite ignominiam sublimari. Periculosa est celsitudo, que discrimen intendit. Sera querela est. Quoniam eleuans allisisti me [33 1Kb] . Melius erat illi non ascendisse in eminentie gradum, quam in proximo cum rubore tenere nouissimum locum [34 1Kb] . Scio enim quod hoc eueniet, atque periculum precipitii presumptuosa elatio non euadet: securis enim posita est ad radicem [35 1Kb] . Porro si hec perizomata maledictionis antique, et fucati ac fugacis honoris gloriam umbratilem, si infames primitias sui ortus attendat, se miserabiliorem cunctis inueniet,  utpote qui ab ineunte etate non nisi turpia didicit, atque usu adoleuit in uitiis: ab adolescentie annis flagitiosa presumpsit, et in cathedram pestilentie sublimatus, ab oppressionibus subditorum, ab iniuriis et exactionibus non cessauit. Euolat a se, et se extra se querens ambulat in magnis et mirabilibus supra se. Sic multis preest, ut nulli prosit: sic dominatur, ut ei omnis iniustitia dominetur. Dominatio eius superbie inducit exemplum, formamque  malitie: cum e contrario Princeps apostolorum scribat, et dicat: Non dominantes in clero, sed forma facti gregis in populo [36 1Kb] . Aspice loquentem, aspice et incedentem:

Quas gerit ore minas, quanto premit omnia fastu [37 1Kb]

Semper incedit, oculos fastuose circumducendo, ceruice erecta, humerosque iactando,

Et multum referens de Mecenate supino [38 1Kb] .

Totum eius studium, totus honor, tota gloria, tota et sola usurpate dignitatis auctoritas in eo est, protensio pectoris, ceruicis elatio, incessus pompaticus, oculorum distortio, uultuositas, tonitrusque minarum et, ut multa paucis includam, apud eum totum datur elationi, nichil sanctitati, nichil pudicitie, nichil amicitie, nichil tandem reliquitur honestati.  Antequam in hanc ruinose potestatis excelsiam ascendisset, erat in eo quedam liberalitatis species adumbrata, erat quedam hypocritice humilitatis ostentatio colore simulatorio subornata: sed honores mutant mores. Accidit circa eum, quod scriptum est: Omnis homo primum bonum uinum ponit: cum autem inebriati fuerint, tunc id quod deterius est [39 1Kb] . Factus pontifex statim conuertit in apertum odium simultates, quas, dum fuerat priuatus, fuco mendacis beneuolentie palliabat. Nam testimonio Scripture, Est qui se humiliat nequiter, et interiora eius plena sunt dolo [40 1Kb] . Circa se habitare non patitur, nisi euiratos et molles, qui eum palpent, qui eum post desiderii passiones abire permittant:  Omne enim animal diligit simile sibi [41 1Kb] . Isti sunt qui miserum beatificant, et oleo adulationis caput peccatoris impinguant [42 1Kb] . Laudatur peccator in desideriis anime sue, et iniquus benedicitur [43 1Kb] . Si enim uir honestus accedat, ut eum instruat et informet, ut ad frugem melioris uite ipsum familiarius exhortetur; irascitur, uritur, anxiatur. Optime erit eum corripienti si illesus euadat,

Si liceat paucis cum dentibus inde reuerti [44 1Kb] .

Instanter me reuocas ad domum episcopi tui, et ad exsecrabilem eius mensam. Non tanti facio episcopum tuum, ut pro eo me perdam. Scio, quod qui tangit picem, iniquinabitur ab ea [45 1Kb] ; suosque hospites male remunerant serpens in sinu, ignis in gremio, mus in pera. Domum episcopi decet sanctitudo;  sed hac domo, ut cum familia etiam dominum comprehendam, nichil est damnabilius ad meritum, nichil seditiosius ad consortium, nichil inhonestius ad mores, nichil sordidius ad conscientiam, nichil culpabilius ad famam, nichil perniciosius ad exemplum. Leua, Domine, manus tuas in superbias eius [46 1Kb] , et confringe cornua peccatoris. Aufer de domo tua idolum Moloch [47 1Kb] , adimpleas quod prophetice promisisti: Non habitabit in medio domus  mee, qui facit superbiam [48 1Kb] . Superbus est Moab, et maior est arrogantia eius, quam fortitudo eius [49 1Kb] ; ideo iuraui, et statui declinare et elongari ab eo. Filium enim superbie, abominationis idolum, oculos sublimes [50 1Kb] , labia dolosa, et linguam magniloquam [51 1Kb] sustinere non possum. Fugio igitur, et elongor ab eo, ut in me uerbum Prophete impleam: Superbo oculo, et insatiabili corde, cum hoc non edebam [52 1Kb] .



EPISTOLA XIX. AD AMICUM R. IURIS CANONICI STUDIOSUM.

ARGUMENTUM.---Duas questiones propositas diluit. Altera est, an mulier que existimans uirum suum obiisse, monasticen professa est, eo reuerso, sua auctoritate uirum repetere possit. Altera, an eadem, uiro deinde mortuo, teneatur monasticen repetere.

 PETRUS Blesensis Bath. archidiac., dilecto socio et amico R., salutem, et si quid melius est salute.

Nuper in conflictu scholastico quedam questiones, sicut asseris, deducte in medium, tuum animum in dubio suspenderunt. Eas mihi proponis, earumque solutionem cum instantia petis; uerumtamen cum sis in scholis, ego autem in castris; et cum iam biennium in legibus et decretis expenderis, uereor ne tentatiue hoc facias, ut sic me in simplicitate mea callide comprehendas. Poteram tibi dicere, quod prudens illa mulier Iacob querenti caput Sibe legitur respondisse: Prouerbium  est, inquit, ut qui interrogant, interrogent in Abela  . Qui interrogant, interrogent Parisiis, ubi difficilium questionum nodi intricatissimi resoluuntur. Questionum, quas proponis, solutionem apud eos facilius inuenire poteris, qui in talibus se exercent. Ego quidem, quod scio, non inuideo tibi; utinam uoluntaria oris mei beneplacita tibi faciat Deus [53 1Kb] , ut questiones quas proponis, etsi non ad rationem, saltem ad hominem possint solui! Mihi autem sufficere credo, si solutionem quam daturus sum, unius legis, aut canonis auctoritate firmauero.

Queris de muliere, que uirum suum peregre profectum ex uerisimili bonorum uirorum relatione credens concessisse in fata, monasterium ingressa,  et uelata est, utrum uiro eius redeunte, et eam non repetente, sua possit auctoritate exire, et uirum repetere?

Queris etiam, si, postquam professa est propositum sanctitatis, restituenda sit uiro; utrum, eo postea mortuo, cogenda sit ad obseruantiam uoti sui? sublata enim est causa, que ad tempus uotum ipsius suspendere uidebatur.

Prime questioni respondeo; quia uotum continentie, quod emisit citra auctoritatem et licentiam uiri sui, eam obligare non potuit. Quod manifestissime liquet ex octaua synodo, ex synodo Eugenii pape, ex epistola Gregorii ad Urbicum, ex epistola Nicolai, et dictis Augustini. Hieronymus etiam super Epistolam ad Titum id ipsum constanter affirmat;  Ambrosius etiam in libro Questionum Noui et ueteris Testamenti, mulieris uotum reprobat, nisi consensus uiri pariter uouentis assistat. Id ipsum autem Augustinus in Questionibus Numeri manifeste declarat. Licet autem ex concilio apud Compendium  habito uideatur, quod nisi uir eam reuocauerit, exire non possit, intelligere debes eam exire non posse, si uir continentiam uouere uoluerit; alioquin si uir pariter conuerti renuit aut uxorem reuocare contemnit, per ecclesiam cogendus est, uel uxorem suam repetere uel se uinculo castitatis astringere, testificante hoc Augustino super centesimum quadragesimum nonum psalmum. Quod si obiicias, quia in sua potestate erat,  nunquam a uiro debitum carnis exigere, et quod in hoc se potuit obligare: respondeo, quod cum Apostolus dicat quia uir non habet potestatem sui corporis, sed mulier [54 1Kb] , et uersa uice, illa corpori suo, quod sue potestatis non erat, non potuit citra licentiam uiri legem castitatis indicere. Quod habes expressum ex epistola Alexandri secundi Landulpho. Ceterum, cum errore inducta uotum castitatis emiserit, uotum hoc obligatorium non uidetur; cui etiam, ut uerum fatear, non consensit. Nam iuris assertione ciuilis, nichil est quod magis impediat consensum, quam error qui imperitiam detegit. Si ergo mater esse desiderat, exeat in nomine Domini, et repetat coniugales amplexus, si uir aut pariter conuerti renuit, aut uxorem reuocare contemnit.  Quod si uir postea uere mortis tributum exsoluerit, ipsa liberata a lege uiri, nubat, cui uult, in Domino  : nec uotum, quod ab initio non tenuit, obseruare cogatur. Nam expressa similitudinis forma, seruus quem dominus a monasterio extraxit, si postea consequatur libertatis beneficium, et iam non sit, quod impediat uotum eius, tamen ad uite arctioris propositum non cogetur. Hec tue inquisitioni communico, sicut ministrat in dulcedine sua pauperi Deus [55 1Kb] . Si quid elegantius tibi datum fuerit desuper, non inuideas mihi; nam sicut a magistro, sic a discipulo meo paratus sum erudiri. Damnatissima enim est illa erubescentia, que sic a minore, sicut a maiore, doctrine beneficium non acceptat.

 Librum meum De prestigiis fortune, quem postulas, adhuc habere non potes; prius enim, quam exeat in publicum, sentiet castigatioris lime iudicium, ne illic aliquid informe, uel inciuile remaneat, quod oculos aut aures legentis offendat. Quod autem et per litteras, et per clericum tuum scire desideras, quare hoc nouum opusculum meum De fortune prestigiis inscribatur, cum nichil in eo legatur, quod non sit de Nouo aut ueteri Testamento assumptum, hoc in causa esse cognoscas. Primus liber sufficienter edisserit, nichil esse fortunam, eorumque satis probabiliter reprobatur opinio, qui ex quadam prestigiosa uarietate fortune, rerum temporalium metiuntur euentus: cum hanc  ipsam mutabilitatem euentuum Dei prouidentia in se immutabiliter operetur. Ideoque in capite libri scriptum est: De prestigiis fortune, non ut fortuna sit aliquid, uel eius prestigia, sed ut in magnificentia, uel humiliatione hominum, que a multis fortuita et incerta creditur, cuncta procedere conuincantur ex dispensatione diuina. Et, ut hoc oculata fide cognoscas, quinque huius noui operis quaternos tibi mitto, ut translegas, non transcribas, ipsosque mihi per latorem presentium cum omni festinatione transmittas. Bene ualeas, amice in Christo carissime.



EPISTOLA XX. AD DOMINUM CRISPINUM ET MAGISTRUM PAGANUM. [A. D. 1188.]

 ARGUMENTUM.---Queritur se maleuolentia aulicorum arceri a promissa episcopi Carnotensis Reinaldi  aula et consuetudine; humanitatem et liberalitatem eius collaudat et hortatur, et ecclesiastice libertatis patrocinium contra exactiones regias intrepide suscipiat.

Charissimis amicis suis domino CRISPINO et magistro PAGANO, M. PETRUS Blesensis. Bath. archidiac., salutem in auctore salutis.

Promiserat mihi Dominus uester  , quod imponeret exsilio meo finem, meque in terram mee natiuitatis honorifice reuocaret. Utinam non esset apud eum Est et Non [56 1Kb] , neque degeneraret in eo grauitas pastoralis! Scio quia detractores, sicut Apostolus dicit: Deo odibiles [57 1Kb] magnificauerunt super me supplantationem [58 1Kb] . Habitant siquidem in domibus episcoporum et regum rane pestilentes,  cenomyia, et sciniphes, musca Aegypti grauissima [59 1Kb] , loquaces adulatores, garruli et mendaces. De talibus scriptum est: Edidit terra eorum ranas in penetralibus regum ipsorum [60 1Kb] , dentes eorum arma et sagitte, et gladius in labiis eorum [61 1Kb] . Sic igitur mihi domini uestri gratiam enormiter toxicauit lingue meretricantis adulatio et inuidia detractoris. Hic est er ille pestilens, et aura corrumpens, que hodie generaliter palatinos inficit, ut a magnatum lateribus uiros approbate honestatis auellit; pestis enim inuidie merita uirtutum non ponderat, sed tormenta conscientie sustinet, dum ipsam preceps ambitio et elationis proprie appetitus excecat. Benedictus autem Deus, qui ad illius status moderantiam me reduxit, ut mihi sufficiant ad uoti plenitudinem  proprie facultates. Nemo mihi de cetero obiiciet: Ego ditaui Abraham [62 1Kb] . Iam non bibam de puteo Samarie, de quo qui plus bibit, amplius sitit. Malo pauca cum puritate conscientie, quam dignitates innumeras cum uerme, qui non moritur, possidere. Iam per gratiam Dei me reuocare non poterit illa proditoria et fallax parentum affectio, que me quasi sub iactu alee toties posuit, toties sub discrimine capitis transfretare cegit. Elegi mihi latibulum, ut non uideam mala gentis mee, quia ut uerbo Iob utar, terra data est in manus impii [63 1Kb] .

Crede mihi, bene qui latuit, bene uixit: et intra
   Fortunam debet quisque manere suam [64 1Kb] .
 Abrahe dictum est: Egredere de terra tua et de cognatione tua [65 1Kb] , et ego quare non egrediar, aut  quare ad parentes meos regrediar: apud quos non inueni nisi manus harpyiarum, consilia Achitophel [66 1Kb] , uulpium dolos, aculeos scorpionum? Licet parentibus debeam affectionem naturalem; illud tamen non debeo, ut pro eis me perdam, aut pro eis ab honestatis proposito me reflectam. uacce siquidem que in Bethsames deferebant arcam Domini [67 1Kb] , licet eas traheret naturalis quedam affectio uitulorum, ad eos tamen colla sua minime reflectebant. Multi pro parentibus suis animas perdiderunt, dum in eis plus amantes carnem quam spiritum, animas suas pro amicis suis temere et crudeliter posuerunt. Leuita, imo archileuita ego sum: scriptum est autem in lege Domini, ut nemo in sacerdotalem ordinem, aut Leuiticum assumatur, nisi prius  dicat patri et matri: uale [68 1Kb] ! id est, nisi in eo penitus exstinguatur affectio parentele. Reuertor ad dominum uestrum, cuius familiaritatem, et suauissimam comitiuam perdidisse me doleo. Sperabam, quod esset ex mea conuersatione industrior, eo quod nobile illius ingenium, diuesque memoria meis admonitionibus se in uirtutum culmen erigeret, fructumque in Ecclesia Dei faceret tempestiuum. Absentiam meam nunc suppleatis, amici karissimi, dominumque uestrum adhortari salutaribus monitis non cessetis, ut leuitate iuuenili deposita pontificalem induat grauitatem; me siquidem illius nobilis anime zelus et cura sollicitat. Non enim inueni pontificem adeo socialem, adeo manifestum,  adeo in omnes munificentias et liberalitates effusum. Omni petenti tribuit; munificentiam enim a tenera prenuntiauit infantia: misericordia cum ipso coaluit, ut cum beato Iob fiducialiter dicat: Ab infantia mea creuit liberalis affectio mecum, et de utero matris mee mecum egressa est [69 1Kb] . uellem tamen quod munificentiis eius ratio mensuram prescriberet, et donationes, quas militibus aut histrionibus facit, modestia limitaret. Beneficiorum enim, que pauperibus conferuntur, mensura debet esse immensitas. Quantum uero per adulationes mediantibus donis eius opinio ad inanem iactantiam crescit, tantum apud bonos et graues, quasi in uaporem et fumum sue beneficentie titulus euanescit. Non militibus, sed pauperibus erogare tenetur  patrimonium crucifixi: cuius ipse non dominus,  sed tutor est, ut misereatur et commodet ad usus egentium, tanquam testamentarius dispensator. uidi eum quandoque sic exinanitum liberalitatibus extraordinariis, quod eum inuitum et dolentem adigebat necessitas exactionibus et rapinis operam dare. Utinam memoriter et efficaciter obseruasset uerba Pauli in secunda Epistola ad Corinthios: Non dico, inquit, ut gratia uestra sit aliis remissio, uobis autem tribulatio: sed ut abundantia uestra sit eis inopie supplementum, ut fiat equalitas, de qua scriptum est: Qui multum habuit, non abundauit, et qui modicum habuit non minorauit [70 1Kb] ! Instate, queso, opportune, ut gloriam nobilis Ecclesie Carnotensis non obscuret, sed eam supportet auxiliis, et consiliis erigat, meritisque sancte conuersationis  illustret. Si uult salubriter ei seruire, cui seruire regnare est, et habere laudem in nomine ipsius, ascendat ex aduerso, et opponat se murum pro domo Domini [71 1Kb] . Non enim potest esse preclarior fame titulus in prelato, quam si uiriliter tueatur statum ecclesiastice libertatis. Si quid perperam fecit, si quid uitam eius aliquo tempore offuscauit, totum reformabit et redimet zelus domus tue, Deus, et iustitie amor. Hec duo faciunt ut fama hominis mortua reuiuiscat; et, qui prius obnoxius erat accusantibus linguis, postea in libertatem publici fauoris et gratie odorem suauitatis effundat.

Sane, sicut audiuimus, exiit edictum a Philippo  rege  , ut describeretur Gallicus orbis, et oneraretur Ecclesia decimationibus recidiuis. Sic paulatim transibit decimatio in consuetudinem  , et presumpta semel abusio ignominiosam Ecclesie seruitutem infliget. Offertur Domino nostro celitus gratie triumphalis occasio. In optione ipsius est, aut degenerem et deiectum animum turpiter ad seruiendum submittere, et importabile iugum suis successoribus importare, aut corone immarcessibilis eminentiam obtinere. Regie, queso, indignationis motus non timeat: cum enim sit equalis regi genere  , non est eo inferior dignitate. Ad ministrum Dei dicitur per prophetam: Erunt reges nutritii tui et mammilla regum lactaberis [72 1Kb] . In hac autem causa Deus, qui maior est omnibus, causa  finalis est. Bonus autem pontifex in persecutione  seminat, quod in gaudio metet [73 1Kb] . Potens in terra erit semen eius [74 1Kb] : pressura enim libertatem, afflictio iucunditatem, amaritudo dulcedinem germinabit. Si se pro Christi Ecclesia erubescentie et confusioni opposuerit, scriptum est: Quia pro confusione duplici et rubore in terra sua duplicia possidebit [75 1Kb] . Quid dubitet Christianus, cui uiuere Christus est, et mori lucrum? [76 1Kb] . Quidquid ei accidat, si Christum diligat, uita eius abscondita est cum Christo in Deo [77 1Kb] . Eum, queso, fauor aure blandientis non moueat, nec turbo tempestuosus inclinet. Turbo quandoque motus est, ut Elias raperetur in celum [78 1Kb] . Certus est, quod morietur, quando uero morietur incertus. Debitor nature est, ut ei mortis uectigal exsoluat. Nescimus quid uentura pariat dies [79 1Kb]  et quis de die presenti securus est? Quis scit, si mors ignominiosa, mors turpis, mors subita eum rapiat, et non sit qui eripiat? Cum dulcior et iucundior est homini uita sua, tunc separat amara mors [80 1Kb] . Teste Scriptura: Cum dixerint: Pax et securitas, tunc repentinus superueniet eis interitus et dolor, sicut in utero habentis, et non effugient [81 1Kb] . Iob etiam dicit: Deducunt in bonis dies suos, et in puncto hore ad inferna descendunt [82 1Kb] . Horrendum est incidere in manus Dei uiuentis [83 1Kb] . Sancta ergo et salubris est cogitatio, se pro eo uite aut fame periculo gratanter exponere, qui est auctor uite et glorie retributor. Tutius est homini pro Christo animam suam perdere, ut eam custodiat, quam custodire, ut perdat. Summa huius exhortationis est, ut Dominus  uester sibi circumspecte prospiciat, ut non terrene supellectilis eum iactura deterreat; non alliciat fauor principum, non eneruet ambitio, nec ipsum spes uite productioris fallax et proditoria blandiendo seducat.



EPISTOLA XXI. AD H. CANONICUM, QUONDAM AMICUM.

ARGUMENTUM.---Insignem H. canonici quondam amici, fastum et arrogantiam describit et insectatur.

PETRUS Blesensis Bath. archidiac. quondam dilecto filio, et amico H., salutem et spiritum humiliorem.

Solerter inquirens, et diligenter examinans uniuersa que habes ex beneficio nature uel gratie,  ad plenum admirari non sufficio: unde tibi obrepere possit elationis occasio, qui ex pluribus causis in unum concurrentibus debueras in oculis tuis esse humilis et abiectus. Cum nuper te Rothomagi inuenissem, atque ad uerba mutue societatis et amicitie descendissem; nec unum a te uerbulum mansuetudinis aut dilectionis extorsi. Quidquid humano cordi suggerere potest humilitas siue modestia, proponebam, ut aliquod uerbum mansuetudinis et humilitatis elicerem. Tu uero in superbia  et abusione, sublimes et infrunitos oculos distorquens in fastum, quadam pomposa et superciliosa facie despiciens uniuersa, et omnia quasi pro imperio agens, amicum, cui nunquam necessarius esse potes, et cuius auxilio semper eges, uix, et tamen indignantissime respexisti, et despexisti. Ideo enim respexisti, ut despiceres; et, ut ab eo, qui te diligebat ex animo, faciem tuam cum quadam fastuosa oculorum extollentia declinares. Causam huius rei nescio, nisi quia magnus apparere desiderabas in oculis tuis, qui in oculis aliorum forte abiectissimus reputaris. Summam reputo insaniam, si mente captus prudentem se iudicet: nec minorem uesaniam censeo, si ignobilis et imprudens arroganti elatione se inflet. Certe in filio regis satis intolerabile  esset supercilium quod pretendis; publice tamen scitur quod non es filius regis, licet is, qui te genuerit, fuerit coronatus. Miror unde tibi uenerit pes superbie; unde conceperis superbiendi materiam, nisi quia forestariis es addictus, ut tyrannicas exactiones, quibus pauperes opprimuntur, redigas in scripturam. Porro illi te scribunt et proscribunt apud Dominum in libro mortis, quos apud forestarios pagine damnationis ascribis. Cum esses litteratorie artis omnino ignarus, scis, quia amici tui epistole, quas deprauasti, te fecerunt canonicum: tuque per easdem facile excanonicari posses, si significarent summo pontifici cum aliis enormitatibus tuis damnate usurpationis officium quod exerces. Porro dictum est Danieli: Daniel,  claude sermonem, et signa librum usque ad tempus statutum [84 1Kb] : sic et ego cum patientia sustinebo, nec aduersum te spiritum concepte indignationis effundam, donec experiar, quid in te possit operari familiaris et amica correctio. Ego quidem fatuitati ascribo, quod fatuum doceo et superbum; cum Salomon dicat: Qui arguit impium, ipse sibi maculam generat [85 1Kb] ; et qui docet fatuum, quasi qui conglutinat testam [86 1Kb] . In eo enim est correctio superuacua, quem incorrigibilem pertinacia sua facit testimonio Salomonis: Si contuderis stultum in pilo quasi ptisanas feriente desuper pilo, non auferetur ab eo stultitia eius [87 1Kb] . Descende, queso, in te ipsum, et fode conscientie tue parietem, uidebisque abominationum genera, quibus te iudicare poteris infelicem.  Sic enim dicit Dominus Ezechieli: Fili hominis, fode parietem [88 1Kb] ; et cum fodisset, ecce multitudo reptilium et abominationum. Hunc parietem foderat, sueque miseriam conditionis attendens alius propheta dicebat: Ego uir uidens paupertatem meam [89 1Kb] . uerumtamen non potes humiliter sapere, quia ambulans in magnis et mirabilibus super te, atque uentum elationis magne concipiens, ad nubes et impossibilia te extendis. Disperdet Dominus labia dolosa, et linguam magniloquam [90 1Kb] .  Extollentiam autem oculorum ne dederis mihi, Deus [91 1Kb] . Caue queso, ne magnificentia cordis tui tibi occasio sit ruine. Scriptum est enim: Ante ruinam exaltabitur cor [92 1Kb] : uidi, inquit, impium superexaltatum et eleuatum [93 1Kb] . Et subiungit: Transiui, et ecce non erat [94 1Kb] . Unum noueris, quod cum hac superbia tua nec Deo nec homini potes esse acceptus. Nam nec auis acceptatur in sacrificio Domini, nisi plume et pulmonis uesicula deponatur [95 1Kb] .



EPISTOLA XXII. AD MAGISTRUM IOANNEM SARESBERIENSEM. [A. D. 1170.]

ARGUMENTUM.---Ioannem Saresberiensem, cum S. Thoma archiepiscopo Cantuariensi in exsilio agentem, spe future remunerationis consolatur. Monetque  ut fortiter pro ecclesiastice libertatis defensione, remoto tamen omni studio uindicte, certare pergat. Non dubitare se gloriosum tandem fore huius certaminis in Thoma exitum.

Charissimo amico suo magistro IOANNI de Saresberia, PETRUS Blesensis Bath. archid.  , salutem in auctore salutis.

Quoties communes Ecclesie Anglicane pressuras  , dominique uestri Thome archiepiscopi Cantuariensis  exsilium diligenter attendo, plurimum mihi cedit ad solatium, quod pro iustitia Dei, et pro Ecclesie libertate se murum opponit, et ex ipsa persecutione hac finem merebitur gloriosum. uideo, quod positi estis inter malleum et incudem; et assidue supra dorsum uestrum fabricant peccatores [96_100 1Kb] . uerumtamen, si in Christo et pro Christo pugnatis, ipse non permittet uos tentari supra id quod potestis ferre, sed faciet cum tentatione prouentum [1_37 1Kb] tolletque Dominus uirgam peccatorum desuper sortem iustorum, ut non extendant iusti ad iniquitatem manus suas [38 1Kb] . Si ueritas non mentitur, uestre persecutionis exitus beatitudo interminabilis erit. Beati, inquit, qui persecutionem patiuntur propter iustitiam [39 1Kb] . Petrus apostolus dicit: Nemo ex uobis patiatur, quasi homicida  aut fur, aut maledicus, aut alienorum appetitor [39* 1Kb] . Martyrium enim facit non pena, sed causa [40 1Kb] , sed et sicut apostolus ait: Si quid patimini propter iustitiam, beati [41 1Kb] . Donum quidem Dei est in eum credere, sed et donum optimum pro Christo contumelias sustinere. uobis, inquit Apostolus, donatum est pro Christo, non solum ut in illum credatis, sed ut etiam pro ipso patiamini [42 1Kb] . uobis itaque  congratulor quia iustitiam in iudicium conuertistis, quia quorumdam rebellionem atque contumaciam suspensionis animaduersione reprimitis  : si tamen hoc facitis rationis et iustitie motu, non zelo ultionis, aut aliene iniurie appetitu. Nihil, queso, faciatis ex rancore uel odio, sed omnia uestra in caritate fiant; nec enim ex persecutione hac salutis manipulos colligetis, nisi tota intentio uestra procedat ex intimo caritatis. Porro cum per clibanum iracundia, siue persecutio in sacra pagina designetur, in Leuitico docemur, sacrificium, quod in clibano coquendum est [43 1Kb] , prius aspergere oleo caritatis, ne comburatur. Illius enim animus, qui ad tolerantiam persecutionis se preparat, prius demulcendus est oleo caritatis, ut nec in aduersis a  caritate deficiat, nec aduersus fratrem suum zelo ultionis, aut odio inardescat. Meritorium igitur uobis est, atque apud Deum et homines commendabile, si inobedientiam subiectorum iustitia mediante compescitis. Beati enim, qui custodiunt iudicium, et faciunt iustitiam omni tempore [44 1Kb] . In exsecutione quidem iustitie, non debet esse personarum acceptio, aut delectus. Si sit frater, aut filius: si sit prelatus, aut subditus, semper queratur fructus iustitie, semper iuste iudicent, qui iudicant orbem terre. Nam cum leuite, occidentes fratres et filios suos, ulti essent peccatum idololatrie, ait illis Moyses: Consecrastis manus uestras hodie unusquisque in filio suo, et in fratre suo, ut detur uobis benedictio [45 1Kb] . Salomon quoque dicit: Qui arguunt, laudabuntur, et  super eos ueniet benedictio [46 1Kb] . Plurimum quidem commendabile est in domino uestro, quod sic solus ascendit ex aduerso, quod opponit se murum pro domo Isrel, et arguit pro mansuetis terre [47 1Kb] . Istum habemus hodie, singularem et unicum inter filios excussorum. Pro patribus nostris natus est nobis filius [48 1Kb] , qui exemplo apostolorum solus hodie facit uindictam in nationibus, et increpationes in populis [49 1Kb] . Et sicut illi principes populorum, qui modo congregati sunt cum Deo Abraham [50 1Kb] pro iustitia Christi,  tanquam dii fortes terre uehementer eleuati sunt [51 1Kb] , sic et honor istius, si in exhibitione iustitie perseuerauerit, eleuabitur in immensum.

Quod enim nunc exsulat, quod multa in eius contumeliam attentantur, ei totum hoc in gloriam beneficio patientie conuertetur. Quod leue est, et momentaneum tribulationis nostre, dicit Apostolus, immensum glorie pondus operatur in nobis [52 1Kb] . Exhibeatis uosmetipsos tanquam Dei ministros in multa patientia [53 1Kb] :

Nam uidua est uirtus, quam non patientia firmat [54 1Kb] .
Et quis a primitiuis Ecclesie cunabulis sine patientia triumphauit? Sane, licet plurimum habeat de spiritu fortitudinis dominus uester; dicitur tamen, quod propter coronationem noui regis Anglorum   ab Eboracensi factam, atque ob quedam priuilegia, sicut dicunt, contra ipsum subreptitie impetrata, adeo turbatus est, quod a pusillanimitate spiritus et tempestate pene moti sunt pedes eius, pene effusi sunt gressus sui [54* 1Kb] . uerumtamen uos, qui estis manus archiepiscopi et oculus eius, sanctis exhortationibus uestris confortate manus dissolutas, et genua debilia roborate. Non est mirum, si turbetur tribulationibus et pressuris; uerumtamen, si totus innitatur et inhereat ei, qui in electis suis mittit radices, omnem uentum tentationis et turbinis securus excipiet [55 1Kb] . Certe patres antiqui, cum essent quandoque inter angustias, frequenter tedio sunt affecti. Unde et fortis illa tolerantia passionum, qua feruebant in Domino, tepere et torpere uidebatur ad  tempus, donec uirtute induti ex alto per gratiam diuine consolationis in spiritu fortitudinis resurgebant. Elias fugiens a facie Iezabel, et affectus tedio huius uite, proiecit se subter unam iuniperum, petiitque anime sue, ut moreretur. Sufficit, inquit, mihi tolle animam meam [56 1Kb] . Apostolus etiam, simili tedio intabescens: Supra modum, inquit, grauati sumus, ita ut tederet nos uiuere [57 1Kb] . Propheta hec tedia frequenter expertus dicit: A fortitudine manus tue ego defeci, et tabescere fecisti, sicut araneam,  animam meam [58 1Kb] . Porro caritas in eis inualescebat ex tedio, et ex ipsa infirmitate fortitudo crescebat: quod alicui forte incredibile uideretur: Nisi Apostolus, qui frequenter hec in libro experientie legerat, testimonium super hoc ferret: Quando enim, inquit, infirmor, tunc fortior sum; sed et ei dictum est: quia uirtus in infirmitate perficitur [59 1Kb] .

Si ergo propter ingruentiam malorum, que sustinet dominus uester, aut pro suorum desolatione, aut pro exsilii huius diuturnitate, uideritis ei torporem mentis obrepere, sitis ipsi solatio, ne desperet, ne titubet: in proximo est enim tempus uisitationis sue. Nam si mirabiles sunt elationes maris, mirabilis est et in altis Dominus [60 1Kb] : qui procellam  conuertit in auram, et indignationem regis in gratiam.

Per legatos sedis apostolice  , cum quibus a Romana curia usque ad Bononiam ueni; uel Anglorum regi in proximo firmissime reconciliabitur, uel ad maioris patriarchatus eminentiam transferetur. Sane, qualitercunque uoluerit Dominus negotium eius disponere, si talis perseuerat, qualis est hodie, securus exspectet exitum huius pugne: ideoque uoces palpantium non attendat, sed sequatur spiritum Dei, qui in eo est, et quocunque ibit spiritus, et rote pariter gradiantur [61 1Kb] . Scio enim, quod gloriosus erit sui certaminis cursus, si tantummodo perseueret in eo, quem cepit, fortitudinis et constantie  casu. Qui enim legitime certauerit, coronabitur [62 1Kb] : cumque omnes uirtutes currant ad brauium, sola perseuerantia coronatur. Rogo autem uos, tanquam dominum et magistrum meum, ut me de uestro et ipsius statu frequentius instruatis. Nam, cum aliud non possim, oro iugiter pro uobis, ut preueniente Altissimi gratia regis Anglorum gratiam, uestrarum rerum liberam administrationem obtinere possitis.

Librum uestrum de nugis curialibus legi, et mirabiliter me refecit; nam et ibi optima forma eruditionis est, et propter artificiosam sententiarum uarietatem inestimabilis materia uoluptatis. Bene ualete.



EPISTOLA XXIII. AD OCTAuIANUM  ROMANAE ECCLESIAE CARDINALEM. A. D. 1187.]


ARGUMENTUM.---Dolenter queritur passim indignos, siue scientiam, siue uirtutem, siue etatem spectes, per summam ambitionem in episcopatus, aliasque dignitates irruere: obtestaturque Octauianum, apostolice sedis legatum, ut sua auctoritate interposita ambitiosos et Simoniacos omnes ab Ecclesie gubernaculis arceat.

Charissimo domino et amico Oct. S. Romane Ecclesie cardinali presbytero, apostolice sedis legato, magister P. B. Bath. archid. salutem,

O curas hominum, o quantum est in rebus inane [63 1Kb]
O inanis gloria! o ambitio ceca! o terreni honoris  inexplebilis fames! o tinee cordium, animarum subuersio, cupiditas dignitatum! Unde obrepsit hec pestis? Unde inualuit hec exsecranda presumptio, ut indigni dignitates ambiant; et quanto minus meruerunt ascendere ad honores, tanto importunius honoribus se importent? Hodie per fas et nefas, hodie in anime corporisque discrimine currunt infelices ad cathedram pastoralem; nec attendunt, quod sit eis cathedra pestilentie, dum sibi et aliis sit occasio ruine. In gregibus et armentis, teste Hieronymo [64 1Kb] , aries et taurus corpore et animositate prestantior alios antecedit [65 1Kb] ; homo uero bestiis omnibus bestialior, tanto indiscretius et audacius melioribus anteesse presumit, quanto minus de uirtutum titulis, aut conscientie sinceritate confidit.  Utinam saperent, et intelligerent, ac nouissima prouiderent [66 1Kb] , nec populi iniquitates suis excessibus aggregarent! uerba sunt Ecclesiastici [67 1Kb] : Noli querere ab homine ducatum, neque a rege cathedram honoris. Noli querere fieri iudex, nisi ualeas uirtute irrumpere iniquitates populi. Non te immittas in populum nec alliges tibi peccata duplicia. Qui nichil didicit, aliorum doctor efficitur, et quasi es sonans aut cymbalum tinniens [68 1Kb] usurpat predicantis officium, cum sit truncus inutilis et idolum mutum. Apud ueteres erat conditio sapientum inestimabiliter uenerabilis, hodieque prudentia tanquam uilis et abiecta calcatur; quadam uero abominabili mutatione stultitia ponitur in sublimi. Hoc est, quod Ecclesiastes [69 1Kb] deplorando  conqueritur: uidi, inquit, malum, quod sub sole est, stultum positum in dignitate sublimi, et sapientes sedere deorsum. Sacre Scripture prorsus expertes onus importabile dignitatis usurpant; de aliena potius, quam de sua scientia presumentes. Alia erat Apostoli sententia discipulum instruentis: Tibi, inquit, commendo, fili Timothee [70 1Kb] regere Ecclesiam Dei, secundum quod noui te scientiam habere sacrarum litterarum [71 1Kb] . Scientia siquidem spiritualis gladius est in manu potentis. Hec est pera, in qua Dauid tres limpidissimos lapides posuit, quibus Goliath prostrauit [72 1Kb] . Hec est asini mandibula, que Samsoni mille hostium stragem fecit [73 1Kb] . Hic est uomer ille aratorius, quo Samgar sexcentos Philisteos occidit [74 1Kb] . Episcopus illitteratus, preco est mutus.  Prelati est erudire subiectos, reddere populum acceptabilem Deo, aperiendo mysteria Scripturarum. Petro enim et successoribus eius precipitur ducere in altum rete [75 1Kb] , id est profundam sacre Scripture intelligentiam in capturam hominum aperire. uerumtamen hodie sicut populus, sic sacerdos [76 1Kb] : sicut tenebre eius, ita et lumen eius. Erubesce Sidon, ait mare [77 1Kb] ; erubescat, doleatque prelatus preesse populo, nec prodesse: docentis assumpisse officium, et in doctrina populi mutum esse. uerbum lamentatoris prophete est: Grex perditus, factus est populus meus; pastores eorum seduxerunt eos [78 1Kb] : canes muti non ualentes latrare [79 1Kb] . Lupos a gregibus suis arcere debuerant, sed ipsi lupi sunt in suos; nec de sua suorumue salute curantes, se cum gregibus suis  in foueam mortis eterne precipitant. Hodie in episcopi dignitatem adolescentuli promouentur, et molles. Sic uenditur Ioseph Putiphari eunucho [80 1Kb] , dum Christi magisterium, dum dispensationem sacramentorum Dei sibi damnabiliter usurpare presumit infructuosus et mollis episcopus. Porro dum ad eruditionem populi mittit Dominus Ieremiam, quem sanctificauerat ex utero matris sue, propheta suum considerans imperfectum, tanquam adhuc elementarius et rudis in formatione uerborum, respondit: A, a, a Domine Deus, nescio loqui [81 1Kb] . Moyses etiam dum a Domino destinatur ad liberationem populi Isrel de Aegypto: Obsecro, inquit, Domine mitte, quem missurus es [82 1Kb] : ab heri et nudiustertius, ex quo locutus es ad seruum tuum, impeditioris lingue factus sum. Et quis  hodie a pontificali onere se excusat? quis hodie allegat insufficientiam suam? quis hodie inuitus trahitur, aut reclamat? Ubi hodie similis Ammonio inuenitur [83 1Kb] ? quem cum clerus et populus in episcopum elegissent, electioni nullatenus consentire uolebat; preualentibus illis et inuitum trahentibus, aurem sinistram cunctis uidentibus sibi radicitus secuit, dicens: Lex diuina nullum precisa aure episcopari permittit. Cumque Timotheus patriarcha censeret hunc episcopatu dignum, etiamsi nare et auribus truncatus esset, dummodo scientia et uirtutibus preemineret: illis rursum Ammonium rapientibus, et inuitum trahentibus, Ammonius dixit: Linguam meam, propter quam uobis placeo,  nisi me citius dimittatis, abscindam. Dignitatis equidem appetitus natione celestis est: in celo concepit, et peperit iniquitatem [84 1Kb] . Per hanc affectabat sedere in lateribus aquilonis [85 1Kb] , qui nondum laborauerat, ut sederet. Sed et isti nondum laborauerunt, ut sedeant, ut eminentiam cathedre pastoralis ascendant. Nondum propositum perfectionis aggressi sunt. Nondum cum Petro rete, cum Ioanne sindonem, cum Mattheo telonium, cum Ioseph pallium, cum homine euangelico sepulturam patris, cum muliere Samaritana hydriam, id est cupiditatem seculi reliquerunt. Peccato talium, quasi filiorum Heli translata est hodie arca, siue gloria Domini de Isrel in Azotum [86 1Kb] ignem, scilicet, concupiscentie. Ignis autem iste non inflammat,  sed infumat, non illuminat, sed excecat, sicut scriptum est: Supercecidit ignis et non uiderunt solem [87 1Kb] . De Azoto transfertur in templum Dagon [88 1Kb] , id est tristitie, uel desolationis. Nonne idolum tristitie et meroris est prelatus illiteratus et fatuus, qui in ira Dei, et populi desolatione eligitur, et quasi idolum erigitur [89 1Kb] , ut ueniat quod legitur in Mattheo: Cum uideritis abominationem desolationis stantem in loco sancto, id est in Ecclesia Dei, tunc ue pregnantibus et nutrientibus [90 1Kb] . Illi enim, qui spiritum salutis conceperant, exemplo talium suffocantur. Qui uero uite celestis alimenta petebant, nullo uerbi diuini pabulo sustentantur. Paruuli, inquit propheta, petierunt panem, et non erat, qui frangeret  eis [91 1Kb] .

Tu igitur, amantissime Pater, qui a latere summi pontificis missus es, ut legatione fungaris pro Christo, surge in exstirpationem exsecratissime pestis huius. Ecce constituit te Dominus super gentes et regna, ut euellas et destruas, ut disperdas et dissipes, et edifices, et plantes [92 1Kb] . Accendatur et ignescat zelus tue auctoritatis aduersus ambitionis malum, dissipa et euelle plantationes iniquas. Aedifica, et planta in Ecclesia Dei tales, quos humilitas, quos innocentia, quos uita probatior et litteratura commendet;  qui subiectos doceant, qui diuites non palpent, pauperes non grauent, qui minas potentum non timeant, qui crimina corrigant et marsupia non emungant; quorum sermo sit doctrina, quorum conuersatio sit iustitia, quorum auctoritas sit, non in habitu, non in fastu, sed in eruditione et defensione fidei; quorum uita sit publice commendabilis, quorum memoria in benedictione. Ad tuum, et college tui  ingressum, queso, letetur Ecclesia Christi, ut a Simoniacis et ambitiosis oppressa sub uestra consolatione respiret. Congaudeant clerici, et exsultent populi, se hodie in uobis suscepisse ciues apostolorum, et domesticos Dei, portantes pacem, et illuminantes patriam, nobis et aliis uite eterne poscentes premia, ut de labore et sollicitudine uestre  legationis immarcessibiles iustitie manipulos reportetis.



EPISTOLA XXIu. AD FAMILIARES THOMAE ARCHIEPISCOPI CANTUARIENSIS  . [A. D. 1169-70.]

ARGUMENTUM.---Reginaldus archidiaconus Saresberiensis in offensionem Thome archiepiscopi exsulantis inciderat: eum ad satisfactionem et reconciliationem paratum Petrus cupit in amicitiam, et per eam, in societatem persecutionis restitui.

Doletis, et causamini quod ad archidiaconum Saresberiensem  me contuli: sed si culpa est, accessisse ad eum, reddit me necessitas excusatum. In uerbo Domini dico uobis, quod nec noueram, nec  audieram, quod dominus uester aduersus eum aliquid rancoris aut odii concepisset. Nunc etiam certissime noui quod uestro domino reconciliari toto corde desiderat; et iam nisi inimicus homo impedisset, per omnia satisfacturus se ipsius pedibus humiliter aduoluisset.

Adhuc etiam correctionem, et conuersionem ipsius exspecto quotidie, et ad hoc operam adhibeo diligentem. Sed sunt aliqui cum eo, qui seminant zizania, et firmiter interdicunt, ne domino uestro reconcilietur, si patris sui, quem super omnia diligit,  ac totius generis sui salutem et quietem desiderat. Scitis equidem, quia homo circumspectus est et industrius, uobisque ac domino uestro fructuosissimus esse posset, si staret uobiscum, si in se partem uestre persecutionis exciperet. Scio etiam, quod ad hoc eum tenuissima exhortatio domini Cantuariensis efficaciter inclinaret. Date operam, queso, ut ad eum a domino uestro super hoc littere dirigantur. Quod si non facitis uestre utilitatis intuitu, faciatis hoc saltem sue conuersionis et salutis obtentu. Certe Moyses, ut Hobab ab errore gentilitatis auerteret, uolens ipsum tanquam necessarium retinere dicebat: Proficiscimur ad locum, quem Dominus daturus est nobis: ueni nobiscum, et benefaciemus tibi, quia Dominus bona promisit Isreli, noli  nos relinquere: tu enim nosti, in quibus locis castra ponere debeamus, et eris ductor noster [93 1Kb] Si Moyses gentilem postulabat sibi fieri ducem, non erubescat queso, Moyse minor archidiaconum sibi adiungere dolorum et laborum participem. Archidiaconus enim hoc precipue desiderat, ut pro eo, et cum eo laborem et dolorem inueniat. Nuper legebamus in libro Regum, et occurrit nobis uerbum illud Ethai Gethei ad Dauid egredientem nudis pedibus de Ierusalem a facie Absalon, et dicentem, quod ille reuerteretur; illeque respondit: uiuit Dominus, quia non derelinquam te, neque in uita, neque in morte. Suspirans ergo archidiaconus: Sic faciat mihi, inquit, Dominus, et hoc addat, antequam moriar, [94 1Kb]  ut sic possim domino Cantuariensis, et ex corde hoc dicere, et opere adimplere. Suggerite, queso, domino archiepiscopo, ne clericum suum uerbis prouocet, aut minis exasperet, ne dum ligna cum proximo ceduntur in silua, ferrum de manubrio securis euadat [95 1Kb] , proximumque interimat. Ligna enim, teste Gregorio [96 1Kb] , cedimus, cum per increpationem proximi peccata succidimus; sed ferrum securis elabitur, proximumque occidit, dum contumeliosa correctio conscientiam proximi uulneratam a dilectionis spiritu in mortale odium uertit. Sane non est admonitio accepta in oculis Altissimi, que non fit ex caritatis intimo, et in spiritu lenitatis. Quod liquido patet ex uerbis Elie dicentis: Ecce spiritus Domini subuertens montes, et conterens petras,  et non in spiritu Dominus; et post spiritum commotio, et non in commotione Dominus: et post  commotionem ignis, et non in igne Dominus: et post ignem sibilus aure tenuis, et in sibilo Dominus [97 1Kb] . Nam cum per predicta terribilis increpatio exprimatur, per sibilum aure tenuis blanda et amica exhortatio designatur. Hec fit cum silentio, illa fit cum iracundia et tumultu, sicut scriptum est: Quoniam aque Siles cum silentio currunt; aque uero Rasin transeunt cum tumultu [98 1Kb] . Porro dominus Cantuariensis, qui, sicut mihi uidetur, iam aggressus est arctioris et altioris uite propositum  , non spiritum huius mundi accepit, sed spiritum qui ex Deo est. Charitas ergo Dei, que diffusa est in corde illius [99 1Kb] usque ad proximum se extendat, sicut decet sanctum. Unde, si Saresberiensis archidiaconus perseuerat in ea satisfactione et obedientia, quam  promittit, aperienda sunt ei uiscera caritatis. Ego autem magnum reputo, tantum lucrifacere uirum: qui, si uestigiis domini Cantuariensis inheserit, fructum in Ecclesia Dei faciet tempestiuum. Si adhuc residet in animo eius aduersus archidiaconum aliqua suspicionis occasio, antequam eumdem in sacrarium sue familiaritatis admittat, fidem ipsius experiatur operibus. Iosue quidem non prius angelum amicum recepit, quam amicum esse cognouerit: sciscitans prius, suusne esset, an aduersariorum [100 1Kb] ? Illud uerbis assero confidenter, quoniam si conuersionem eius procurare uoluerit, in eo quod Saulum reperit, Paulum inueniet. Super conuersione siquidem et salute archidiaconi anxia sollicitudo  me tangit; non enim possum eum non diligere, qui frequenter in suis benedictionibus me preuenit.



EPISTOLA XXu. AD OFFICIALEM EPISCOPI CARNOTENSIS.

ARGUMENTUM.---Hortatur officialem, ut officium susceptum, ob graues et multos abusus illi coniunctos deserat: unde et prolixe officialium fraudes et technas describit.

Magister P. Blesensis Bath. archid., G. officiali episcopi Carnotensis, salutem et salubre consilium.

Quia te affectuosissime diligo in uisceribus Iesu Christi, proposui te salutaribus monitis adhortari, ut de Ur Chaldeorum [1 1Kb] , et de medio Babylonis tempestiuus exeas, et ministerium damnatissime uillicationis omittas. Scio quod munerum cupiditas subuertit  cor tuum ut fieres officialis episcopi. Quandoque legeras, sed forte negligebas uerbum illud beati  Iob [2 1Kb] : Ignis deuorabit corpora eorum, qui munera libenter accipiunt. Ideo beatus est, qui excutit manus suas ab omni munere [3 1Kb] . Credo huiusmodi officiales non ab officii nomine, sed ab officit, uerbo, mutuasse uocabulum:

Nam genus hoc hominum, quod dicitur Officiperdi:
Officit est uerbum crudele nimis et acerbum:
Dictio plena malis, hinc dicitur officialis.
Tota officialium intentio est, ut ad opus episcoporum sue iurisdictioni commissas miserrimas oues quasi uice illorum tondeant, emungant, excorient. Isti enim sunt episcoporum sanguisuge, euomentes alienum sanguinem, quem biberunt. Quia testimonio Scripture: Diuitias, quas congregauit impius, euomet; et de faucibus illius extrahet eas Deus [4 1Kb] . Isti  sunt quasi spongia in manu prementis, et quasi quedam colatoria, diuitias suis dominis influentes, et exsecrandis acquisitionibus nichil sibi preter peccati sordem, et feculentiam retinentes. Quod enim aggregant per oppressionem pauperum; episcopis quidem ad delicias cedit, officialibus ad tormentum.

Sic uos, non uobis, mellificatis apes [5 1Kb] .
Sic uos, non uobis, accumulatis opes.

Isti sunt secretiora illa ostiola, per que ministri Belis sacrificia, que super mensam ponebantur a rege, clanculum asportabant [6 1Kb] . Sic episcopus quasi longa manu bona aliena diripit, et notam criminis a se remouens, suis officialibus culpe et infamie discrimen impingit. Ideo quasi sub umbra episcopi  et obtentu iustitie palliate subditos opprimunt, ecclesias grauant, reditus alienos uiolenter inuadunt: oculos habent ad munera, pupillo et uidue non intendunt. uerba sunt Iesu filii Sirach: Concupiscentia spadonis deuirginat iuuenculam: ita et qui facit per uim iudicium iniustum [7 1Kb] . Spado uirginem opprimit, et prolem in oppressione non querens, sed sue libidini tantum seruiens, corrumpit, non gignit; sic prelatus iracundie aut auaritie sue satisfaciens, nec fructum iustitie querens corrumpit, non corrigit; exasperat, non emendat. Quod enim fit pretextu fucate religionis, aut simulate iustitie, non fructificat ad uitam, non edificat ad salutem. Parcit Saul optimis gregibus Amalec,  quasi ea sacrificaturus Deo, et diuinam incurrit offensam. Gedeon de preda Madianitarum facit Ephod [8 1Kb] ; et hoc ei et domui sue uersum est in ruinam. Hanc administrationem, quam tibi damnabiliter usurpasti, patientius ferrem; nisi sacrarum litterarum scientia preemineres. Cause et iudicia, quibus te imprudenter, ne dicam impudenter, immisces, potius consuetudinario et seculari iure quam ecclesiastico, deciduntur. uirum litteratum et ecclesiasticum non sic decebat secularibus negotiis  implicari [9 1Kb] . Apostolus ad Corinthios scribens dicit: Secularia negotia si habueritis, eos qui contemptibiliores sunt inter uos constituite in ecclesia ad iudicandum [10 1Kb] . Officium officialium, quorum te numero aggregasti, hodie est, iura confundere, suscitare lites, transactiones rescindere, innectere dilationes, supprimere ueritatem, fouere mendacium, questum sequi, equitatem uendere, inhiare exactionibus, uersutias concinnare. Isti sunt, qui hospites suos grauant superflua euectione, et multitudine clientele. Querunt delicatos et superfluos cibos, cum scriptum sit: Comedentes et bibentes, que apud illos sunt [11 1Kb] . De alieno enim prodigi, de proprio sunt auari, uerborum insidiatores, et aucupes syllabarum, tendunt laqueos et pedicas in  capturam pecunie; iura interpretantur ad libitum, et ea pro uoluntate sua, nunc abdicant, nunc admittunt bene dicta deprauant, prudenter allegata peruertunt, rumpunt federa, nutriunt simultates, fornicationes dissimulant, matrimonia distrahunt, adulteria fouent, penetrant domos, et mulierculas oneratas peccatis captiuas ducunt [12 1Kb] , diffamant innoxios, et nocentes absoluunt; et, ut multa sub uerborum paucitate concludam: dum omnia uenaliter agunt filii auaritie, serui mammone, se diabolo uenales exponunt. Dominus in Euangelio dicit: Gratis accepistis, gratis date [13 1Kb] : et Salomon in Parabolis: ueritatem eme, et noli uendere sapientiam, et doctrinam [14 1Kb] . uereor ne te rapiat spiritus  elationis et dominandi libido ad uanitates et insanias falsas [15 1Kb] . Utinam attenderes uerba Sapientie talibus comminantis: O uos, qui placetis uobis in turbis, data est uobis potestas a Deo, qui interrogabit opera, et cogitationes uestras, quoniam cum essetis ministri regni illius, non recte iudicastis. Horrende autem apparebit Dominus, et iudicium durissimum his qui presunt fiet [16 1Kb] : atque fortioribus instat fortior cruciatus. Amice, in arena huius seculi periculosissime pugnas: mors te sequitur, uita fugit, caro palpat, mundus allicit, leo rugiens et querens quem deuoret, circumcurrit [17 1Kb] . Omnis enim qui in agone contendit, ab omnibus se abstinet [18 1Kb] : utinam ab hominibus huiusmodi noxiis abstineres,  ut nil in te, quod suum est, princpes huius mundi, et in palestra, qua curritur ad brauium, nil haberet aduersarius, quo te caperet, aut teneret, aut a brauio retardaret! Si mihi credis, imo si credis in Deum, relinque maturius officialis officium, ministerium damnationis, rotam malorum, et spiritum uertiginis, qui te ad inania circumuoluit. Miserere anime tue placens Deo [19 1Kb] : cui placere non potes sine perditione officii.



EPISTOLA XXuI. AD SOCIUM QUEMDAM SUUM.


ARGUMENTUM.---Scribit se deserto iuris ciuilis studio theologie Parisiis operam dare; iuris ciuilis studium et usum non conuenire clericis, propter maximos aduocatorum abusus.

Domino suo B. et carissimo socio suo P. Blesen. archid. Bathon.  , salutem.

In epistolari salutatione feruentior exstitisset nostra deuotio, nisi uel inuida mihi locorum distantia, uel raritas itinerantium contrairet. uicarias ergo salutationes presens et nunquam intercisa suppleat affectio: cumque ciuilis possessio corporalem assistentiam non mendicet, me, licet remotum, propinquiorem habetis, et fortius possidetis absentem;  nec interstitium locale, corporumue remotio, uel temporum intercursus robur dilectionis euacuat. Quod si de uerborum obligationibus, legem primam attenditis,

Interuallum medii temporis obligationem non uitiat [20 1Kb] .
uester, uobisque deuotissimus operam theologie Parisiis indulgeo, Bononiensis castra militie crebro suspirans, que uehementer amata citius et premature deserui. Legimus [21 1Kb] tamen de usu et usufructu legato, quod fructuario liceat maturitatem fructuum preuenire; soletque ex oliuis citra maturitatis tempora uberior olei copia emanare. Currens ergo ad oleum, quod Aaron cum laganis iubetur offerre [22 1Kb] , leges seculi saluto ad tempus, ne peccatoris oleum me impinguet [23 1Kb] . Lex enim Domini,  lex immaculata, conuertens animas [24 1Kb] : meque preuaricatorem legis diuine constituerem, nisi cum qualiquali theologie notitia, nisi cum pugillo simile thus offerrem [25 1Kb] . Lex equidem secularis gloriosa supellectili uerborum, lepidaque orationis urbanitate lasciuiens me uehementer allexerat et inebriauerat mentem meam. Sed abhorret propheta aureum calicem Babylonis [26 1Kb] ; ubi designatus est lepor eloquentie edificans ad gehennam. Adhuc tamen, quia nondum dilataui gressus meos in lege Domini [27 1Kb] , lectioni Codicis et Digestorum plerumque ad solatium, non ad usum, tempus uacationis impendo.

Res plena discriminis est in clericis usus legum: totum enim hominem adeo sibi uindicat, ut eum  rei familiaris prouidentia fraudet, suspendat a spiritualibus, a diuinis auellat. Ideo Ioannes Chrysostomus, sicut tripartita refert Historia [28 1Kb] , licet scientia ciuili et facundia preemineret, noluit tamen ad instantiam amicorum gerere officium aduocati. Periculosum est ita se legibus humanis impedire,  ut mens per horulam a diuine legis meditatione ieiunet. Nemo simul potest precari et orare, petere et postulare, exercere Christi ministerium et officium aduocati, ne, dum in utroque festinat, neutrum bene peragat.

Non inficior neque denego: bonum est scire leges, sed non ad questum, non ad iniquum iuris compendium, sed ad inquisitionem ueritatis et iudicii equitatem: si forte me aut alium, aliquando oporteat esse iudicem, aut iudicis assessorem. Hodie soli auaritie militant patroni causarum: illudque quondam uenerabile nomen, et gloriosa professio aduocati notabili uenalitate uilescit, dum miser et perditus linguam uendit, lites emit, matrimonia legitima dissoluit, amicitias rumpit, sopitarum  litium cineres resuscitat, pactiones uiolat, detrectat transactiones, priuilegia frangit, et in capturam pecunie pedicas et retiacula tendens iura omnia interuertit. Ideo constitutio imperialis ab officio postulandi remouet litium redemptores. Iure autem pretorio, atque interpretum, in preuaricantes uel alias delinquentes pene extraordinarie statuuntur. Debuerat aduocatus, quod gratis acceperat, gratis dare [29 1Kb] , aduocare pro pupillo et uidua, pro utilitate reipublice, pro Ecclesie libertate, nil exigens, sponte oblata suscipiens, eripiens inopem de manu fortioris, egenum et pauperem a diripientibus eum [30 1Kb] , Fructuosius esset ei salarium modicum et honestum, quam sinum inexplebilis auaritie per fas et nefas  extendere in immensum; nam melius est modicum iusto super diuitias peccatorum multas [31 1Kb] . Si talentum scientie sibi a Domino commendatum sponte et gratis expenderit, non est abbreuiata manus Domini, ut ei respondere ad meritum, et ampliora etiam conferre non possit. Hoc igitur secure commendet patri orphanorum et iudici uiduarum [32 1Kb] ; ipse enim promissor est magnificus, et munificus retributor.



EPISTOLA XXuII. AD CANONICOS DE BELLOuIDERE. [A. D. 1171.]

ARGUMENTUM.---Docet obitum S. Thome martyris Cantuar. archiepiscopi non esse deflendum, utpote qui uitam terrenam cum celesti, miseram cum  gloriosa commutarit. uirtutes eiusdem accurate describit: ac monachos eius cathedrales arguit quod clanculum, contempta communi episcoporum et abbatum electione, successorem elegerint: optat denique ut summus pontifex tam clericorum quam monachorum ambitionem cerceat.

Charissimis fratribus et amicis suis canonicis de  Bellouadere, magister P. Blesensis Bath. arch., salutem et dilectionem.

Decessit pastor animarum nostrarum  , cuius obitum flere decreueram; sed recessit, non decessit; abiit, non obiit. Mors enim per quam mirificauit Dominus Sanctum suum, non est mors, sed dormitio; portus mortis, et porta uite, introitus in delicias celestis patrie, in potentias Domini, in abyssum claritatis eterne. Peregre siquidem profecturus, sacculum pecunie secum detulit, in plenilunio reuersurus; eius enim anima, diues meritis, recedens a corpore, in resurrectione generali et plena ad antiquum hospitium reuertetur. Cum multas uirtutes quasi merces uarias in unum fasciculum comportauerit ad celestes nundinas profecturus,  plena dierum uetula, mors seculi scilicet, anus improba, litigiosa, querula, importuna, inuida, inimica et subdola, cepit reuoluere sarcinulas eius, et scrupulosius explorare, si quid esset in illo meritorum inuolucro, quod ad ipsius dominium pertineret. Ipse autem tanquam uir circumspectus et prudens noluit uite sue sustinere dispendium. Diu enim desiderauerat dissolui, et esse cum Christo [33 1Kb] , et tunc permaxime suspirabat exire de corpore mortis huius. Modicum itaque pulueris proiecit in os uetule, quasi uice tributi, et nomine uectigalis. Inde cepit falsus ille rumor populariter euagari et passim plebescere, quia fera pessima deuorauit Ioseph [34 1Kb] . Tunica siquidem, qua spoliatus est, fallax  nuntia mortis erat. Ioseph enim uiuit, et dominatur in tota terra Aegypti. Beata eius anima corruptibilibus exonerata exuuiis de puluere huius conuersationis libera euolauit in celum. Assumpta est ab eo, qui dicit: uado parare uobis locum: iterum autem ueniam, et assumam uos ad meipsum [35 1Kb] . Consummatus in breui expleuit tempora multa; raptus est, ne malitia immutaret intellectum ipsius [36 1Kb] . uocatus est in celum, quo mundus non erat dignus: nec est exstincta lucerna hec, sed flatu transitorio percussa est, ut luminosius splendeat, et iam sub modio non abscondita luceat omnibus qui in domo sunt. uisus est oculis insipientium mori [37 1Kb] , sed uita eius abscondita est cum Christo in Deo: Mors eum uicisse et absorbuisse uisa est, sed absorpta est mors  in uictoria [38 1Kb] . Desiderium cordis eius tribuisti ei, Domine [39 1Kb] ; diu enim militauerat tibi propter uerba labiorum tuorum custodiens uias duras [40 1Kb] . Sane a primitiuis adolescentie moribus, cepit morum maturitate senescere, atque prurientes carnalis insolentie motus, uigiliis, ieiuniis, disciplinis, cilicio et iugis continentie balteo cohibere. uocatus est itaque a Domino tanquam Aaron [41 1Kb] , ad dandam  scientiam salutis plebi eius ut redderet populum acceptabilem Domino, sectatorem bonorum operum [42 1Kb] , et pararet Domino plebem perfectam [43 1Kb] . Elegit eum Dominus in sacerdotem sibi, ut esset in populo eius ductor et doctor, uite speculum, penitentie forma, et sanctitatis exemplum. Deus scientiarum Dominus dederat ei linguam eruditam, et infuderat ei abundanter spiritum sapientie et intellectus, ut esset inter doctos doctior, inter sapientes sapientior, inter optimos melior, inter humiles socius, inter maximos maior. Erat preco uerbi diuini, tuba Euangelii, amicus sponsi, columna cleri, oculus ceci, lingua muti, pes claudi, sal terre, patrie lumen, minister Altissimi, uicarius Christi, christus Domini. Tota conuersatio eius erat  schola honestatis, morum edificatio, et structura salutis. Erat in iudicio rectus, in dispensatione industrius, in precipiendo discretus, in loquendo modestus, in consilio circumspectus, parcissimus in cibo recipiendo, in donando largissimus, in ira pacificus, in carne angelus, inter iniurias mansuetus, timidus in prosperis, securissimus in aduersis, in eleemosynis effusus, in misericordiis totus. Erat religiosorum gloria, delicie plebis, timor principum, deus Pharaonis. De isto possumus fiducialiter dicere, et cantare, quia post aurum non abiit, nec sperauit in thesauris pecunie [44 1Kb] , qui nec acceptor munerum, nec acceptator esse dignatus est personarum. Ceteri in eminentie cathedralis  apicem sublimati, statim curam carnis propensius agunt, circumspectius se dietant, non minus timent corporis egritudinem, quam gehennam, et in omnibus spatium uite productioris affectant. Iste uero a primo sue promotionis ingressu, summo desiderio appetebat finem uite, imo ut uerius loquar, uiuendi principium. Nam, sicut Salomon ait: Cum consummauerit homo, tunc incipit [45 1Kb] . Huius enim uite transeuntis egressus, ingressus est ad illam, que non transit nec desinit, uitam. A tenerioribus annis incipiens, singulis etatibus, quasi singulis diei horis, tanquam diligens cultor et strenuus in uinea Domini Sabaoth laborauit: et sic in consummatione sanctorum uite transitorie cursum clausit. Sane iamdiu conuersatione celestis, et a corpore  peregrinans anhelabat ad illas celestes delicias temporalis uite transire compendio.

Ideo propositum et signum peregrinationis arripiens de torrente in uia bibit; propterea exaltatum est nomen eius in patria [46 1Kb] . Sic domini et fratres nostri monachi cathedrales pupilli facti sunt absque patre. Deus autem, qui eduxit de mortuis pastorem magnum ouium in sanguine testamenti eterni Dominum  Iesum Christum [47 1Kb] , ipse, ut uerbo Moysi utar [48 1Kb] , prouideat uirum, qui sit super multitudinem hanc. Porro plurimi conqueruntur, et impatientissime ferunt quod Christi tunica inconsutilis [49 1Kb] inter eos et episcopos terre scissa est  : nec tantum uacca et aries, sed turtur et columba diuise sunt, et altrinsecus separate [50 1Kb] . Ausa est irrumpere usque ad religionis professores magistra illa discordie, odii fomes et occasio scandalorum presumptuosa, scilicet, usurpatio seorsim et singulariter eligendi; ut contempta et abiecta episcoporum et abbatum deliberatione communi fieret electio clandestina et furtiua, et consuetudini contraria, inimica legibus, damnata decretis et moribus reprobata.  Omnes ceteri, qui nunc iniuriam et contemptum suum reputant, eam quam monachi fecerunt electionem, in personam, que nominata est, sua uota libenter et unanimiter sine omni scissura et scandalo contulissent. Nunc autem uereor ne hec electio, quod Deus auertat! sit eius deiectio: et hec acquisitio umbratice libertatis conuertatur Ecclesie Christi in materiam seruitutis. Sane pestis hec, et alie innumerabiles corpus Ecclesie generalis hodie inficiunt et corrumpunt. Irruunt laici in Sancta sanctorum: sanctuarii uero lapides disperguntur in capite omnium platearum [51 1Kb] . Conuertuntur hodie claustra in castra et fora: religiosi in ethnices, pastores in lupos, lilium in spinam, aurum in scoriam, frumentum in lolium, uinum in acetum, oleum in amurcam. Respiciat Dominus in faciem  testamenti sui [52 1Kb] , et non det in conculcationem uineam, quam plantauit dextera eius, Ecclesiam, quam acquisiuit sanguine suo. Suscitet spiritum Moysi, et erigat cornu illius unicornis, episcopi illius unice summi et singulariter generalis, quatenus  arripiat iudicium manus eius, ut cornu suo uentilet Syriam, intonet contra Edom, fulminet contra uitulos Bethel [53 1Kb] , contra idola Aegypti, contra pingues uaccas Samarie [54 1Kb] , contra sacerdotes Baal, contra pastores pascentes se ipsos, contra iudices, qui condunt iniquas leges, contra canes mutos non ualentes latrare [55 1Kb] , contra amphoram Zacarie [56 1Kb] , contra uasa pastoris stulti, contra ambitionem Simonis Magi, contra tyrannidem seculi, et ambitionem claustri, contra preuaricantes contra arrogantes, contra oppressores pauperum, contra turbatores ecclesiastice pacis et fidei subuersores.





EPISTOLA XXuIII. ROTROCI EPIST. AD WILLELMUM SENONENSEM ARCHIEPISCOPUM  . [A. D. 1172.]


ARGUMENTUM.---Rothrodus archiepiscopus Rothomagensis implorat opem archiepiscopi Senonensis, ut exitium ecclesie Rothomagensi eiusque nobilissime uille Andelie, ex bello inter reges Anglorum et Francorum orto impendens, sua industria amoliatur.

WILLELMO Senonensi archiepiscopo, et apostolice sedis legato, R.  Rothomag., salutem et spiritum compassionis afflictis impendere.

Si ad memoriam reducantur Ecclesie nascentis exordia: sicut inter credentes erat unitas in fide, in spiritu, in baptismo; sic in unum facultatibus contributis, unum erat omnibus uotum, releuare  pauperum indigentias, et omnium necessitates tanquam proprias reputare. Una siquidem et indiuisa est Domini tunica: nec unquam passa est diuertium sponsa Christi, nec contumelias pellicis aliene sustinuit, cuius unitatem sponsus in Canticis [57 1Kb] attestatur, dicens: Una est columba mea,  dilecta mea. Noluit eam numerosa pluralitate censeri. Licet enim plures sint Ecclesie, sic tamen in unius compagem corporis uniuntur, ut sicut unius membri lesione membra corporis omnia quodam compassionis participio molestantur, sic unius Ecclesie desolatio in communem gemitum conuertatur. Cum itaque in uinculo caritatis singularitas locum non habeat, sed in dispendium commune redundet, quidquid toleratur a singulis, quia ex presenti regum discordia exitialem Ecclesie Rothomagensi uidemus imminere ruinam, ad uestram gratiam deuolamus: de cuius dilectione et prudentia pleniorem in Christo fiduciam reportamus. uos enim estis, in cuius consilio, et auxilio potissimam  sue salutis anchoram nauicula B. Petri constituit; cum inter schismatice persecutionis fluctus periculosius estuaret, uobis contulit Deus in pueritia super senes intelligere, et futuram nature canitiem maturiore morum senio preuenire. Fluxos adolescentie motus in uobis ratio magistra cohibuit, ut omni lasciuie libertate precisa, nec forma, nec nobilitas, nec opum exuberantia, nec potestas, nec cetera, quibus pudicitia expugnatur, propositum interuerterent castitatis; sed modesta in omnibus conuersatio plus angeli quam hominis exhiberet. Ceteras uirtutes, quibus miraculose fulgetis, sub silentio preterimus; nec enim nostra preconia mendicatis, cuius honestatem et prudentiam fama latissime promulgauit.

 Ad nostras et Ecclesie nostre pressuras reuertimur, quibus nos hostilitas circumuallat. Scitis enim, qualiter in Northmannorum perniciem Francia tota coniurauerit  ; nec imminentis ruine dispendium Rothomagensis Ecclesia declinabit, nisi uestre celsitudinis ope et consilio fulciatur. Si ergo ad prefatam Ecclesie unitatem respiciatis, uestrum est auertere quod timemus, uestrum est necessitates nostras omni preuenire cautela, quatenus caritas non ficta et amica compassio se talem negotiis  alienis impendat, qualem se propriis exhiberet. Recordetur dominus rex Francorum Rothomagensem Ecclesiam suam esse, que pro illo assidue, tanquam pro rege suo unico specialiter interpellat, suasque facultates omnino de eius iurisdictione cognoscit. Regie maiestati non congruit depopulari quod suum est, aut illas expugnare Ecclesias, quarum tutor est et patronus. Si nos alius infestaret, ab ipso, non aliunde remedium quereremus. Andeliacum  ergo, et alias possessiones nostras ipsius et uestre protectioni committimus et tutele. Sane cum de discretione, et consilio uestro dispositio regni Francorum tota pendeat, cum in manu uestra corda sint regum, et ad uestre ordinationis arbitrium populi inclinentur, uobis incumbit, que  ad pacem sunt, querere; uel, si hec dissensio ad pacem reformari non potest, saltem res ecclesiasticas, quas uestre tuitioni commisimus, ab incursibus bellicis liberare. Cumque Andeliacum nobis et commensalibus nostris unicum sit uiuendi subsidium, uille nostre parcite, si uultis parcere uite nostre.



EPISTOLA XXIX. AD ABBATEM, ET CONuENTUM S. ALBANI  .

ARGUMENTUM.---Queritur de inhospitalitate prioris de Wallingford, multaque in laudem hospitalitatis affert, addens ad ea iam olim priscos monachos et monasteria imprimis commendata fuisse.

Reuerendis patribus et amicis, abbati et conuentui S. Albani, magister P. Blesensis Bath. archidiac.,  salutem in uero salutari.

Nuper de archidiaconatus mei uisitatione redibam, premittens seruientes meos apud Wallingfordiam, qui mihi hospitium prepararent; ipsi uero cum a priore loci illius domos ibi uacantes ad usum unius noctis mihi commodari peterent, et iam illuc omnia, que nobis et iumentis erant necessaria, comportassent, prior eis in multa superbia et abusione respondit, et pene usque ad uerberum contumeliam prorumpens eos ignominiosa uerborum  turpitudine lacessiuit. Domus equidem uestra nominatissima quondam in obseruantia religionis et ordinis in hospitalitatis etiam exhibitione longe lateque solet odorem suauitatis et fragrantiam gloriose opinionis effundere. Nunc autem in iniuriam capitis membri inferioris putredo refunditur, et ex particulari corruptione totius corporis uitium estimatur. uerbum Apostoli est ad Hebreos: Hospitalitatem nolite obliuisci: propter hanc enim placuerunt quidam angelis in hospitio receptis [58 1Kb] . Ubi est, queso, illa hospitalitatis gratia, quam olim uestri antecessores exercebant in Scithim? Mutius, Apollonius, Paphnutius, Macarius, Antonius, Paulus: inter quos diutissime certatum est pia contentione, quis alteri panem frangeret, cum Dominus gratia hospitalitatis  quotidianum annone stipendium duplicasset [59 1Kb] . Edictum principis apostolorum est: Estote hospitales inuicem sine murmuratione [60 1Kb] . Princeps etiam principum in iudicio tremendo quibusdam dicturus est: Hospes fui, et non collegistis me [61 1Kb] . Hospitalitatis fuit meritum, quod duo discipuli euntes in Emmaus, acrisia  sublata, in fractione panis Dominum cognouerunt [62 1Kb] . Plerique etiam autumant beatum Gregorium fuisse illum patrem familias, qui in expositione eiusdem Euangelii legitur in leproso Dominum suscepisse [63 1Kb] .

Prosapia regis Anglie, quia unus de antecessoribus eius, cuidam leproso, quem in hospitio receperat, gratiam officiose humanitatis exhibuit, ab officio  forestarii in eminentiam regie dignitatis ascendit [64 1Kb] . Hospitalitatis gratia suscepit Abraham de Sara sene et sterili filium, in quo Dominus benedictionem omnium gentium repromisit [65 1Kb] . Angeli hospites liberauerunt Loth de subuersione et incendio Sodomorum [66 1Kb] . Raab ab hospitibus suis Caleb et Iosue in euersione Iericho salutem sue domus obtinuit [67 1Kb] . Hospitalitas Sunamitidis dedit ei filium precibus Elisei, eumdemque mortuum suscitauit [68 1Kb] . Pauperi uidue, que Eliam hospitio suscepit et pauit, celesti gratia influente, postea nec oleum, nec farina defecit. Expressa similitudinis forma, dum  in monasteriis florebat hospitalitas, principes terre loca religiosorum passim et certatim magnis facultatibus ampliabant. deficientibus autem uasis, oleum stetit. Ex quo enim tempore in monasteriis deficere cepit liberalitas hospitalis, stetit ac cessauit magnatum largitio: uereorque ne pauperis uidue filii, quos propheta liberauerat, iterum a creditoribus rapiantur in seruos. Sancta enim religio, que monachorum mater est, datur hodie in conculcationem: possessiones illius trahuntur in direptionem et predam: et quod olim deuota principum munificentia contulit, modernorum auaritia, non sine magno fenoris dispendio, reuocare et auferre presumit. Multos equidem a magnatum familiaritate et gratia separat defectus hospitalitatis. Sic brachio contrito,  humerus a iunctura sua cadit: dum reuerenda olim religionis auctoritas principum oppressione calcata uilescit, et euenit imprecatio illa Iob dicentis: Si comedi buccellam meam solus [69 1Kb] , quia ab infantia mea creuit miseratio mecum, et de utero matris mee mecum egressa est. Si foris stetit peregrinus: si ostium meum uiatori non patuit; humerus meus a iunctura sua cadat, et brachium cum ossibus conteratur [70 1Kb] . Sane prefatus prior, quandoque grauiter occasione eiusdem delicti punitus est, credebamque quod ei uexatio dedisset intellectum, sed adhuc manus eius extensa est, nec a uestre domus dehonestatione cessabit, donec humerus a iunctura, morbidum pecus a grege, membrumque putridum a  corpore precidatur.



EPISTOLA XXX. AD R.  BATHONIENSEM EPISCOPUM ELECTUM. A. D. 1175.]

ARGUMENTUM.---Petrus semel, iterum, tertio per quietem uiderat amicum suum, ad quem scribit, episcopi ornari insignibus: eam uisionem eidem patefacit; optatque undecunque tandem orta sit, ut suum consequatur effectum.

Charissimo domino et amico R. Batnon. electo, P. Blesens. Bath. archidiac., salutem et prosperos ad uota successus.

Cum humane conditionis status motu multiplici  uarietur, nichil in temporalibus inuenio, preter unum, quod uite celestis imaginem representet. Sola dilectio est, quam non alterat casualis euentus, quam separatio corporalis non diuidit, quam temporis longitudo non abolet, que defectui non succumbit. Sola dilectio est, per quam dominos et amicos absentes uidemus, alloquimur, amplexamur: que sic quadam angelica agilitate et imaginario commeatu transuolat et recurrit, ut nichil de damno corporee molis, aut distantie localis iniuria conqueratur. uestram itaque presentiam mihi imaginationibus dies, uisionibus noctes offerunt incessanter. Sed nunc in uobis non prius aspectos titulos noue maiestatis intueor; et fortasse mens mea anxia de uestra promotione, uel, quod factum est,  iam sentit; uel, quod in proximo futurum est, uoto certiori presagit. Deo teste, et conscientia mea loquor. Dominica die illa, qua cantatur: Ego sum Pastor bonus [71 1Kb] , mihi uidebatur in somno, quod te pontificalibus indumentis ornabat quedam pregrandis et admodum reuerenda persona, que statura  Ebroicensem episcopum, Rothomagensem uero archiepiscopum referebat etate. Cumque illi operi hilaris et deuotus assisterem, uidebam pedes tuos in caligis, et manum tuam nullo annulo insignitam. Querebam tacitus, quid hoc esset. Respondensque ille uir uenerabilis: Annulum, inquit, aureum non habebit ad tempus, sed lapideum, id est quem gemma una circulata continuet; pretiosiora uero sandalia, et maiorem annulum sua mater ei tandem datura est, per astutiam adolescentis, cui a sacerdote corona promittetur; sed uterque sua exspectatione fraudabitur. Iste cito transibit ad patres, ille aduersus et reuersus donatiuis utetur. Unum scias, quia receptis argenteis utraque sandalia extorquebis. Dum hoc in somnis agerem et inanis  caperem delicias uisionis, ad Matutinas pulsatum est; et abstulit campanarum improbitas, quod beata dormitio conferebat. Hanc uisionem secundo et tertio, eadem rerum serie nox secunda replicuit. Cumque curiositatis humane sortibus  , et reuolutione psalterii  huius uisionis euentum diligentius  explorarem  , primum oculis meis uersus ille se obtulit: Moyses et Aaron in sacerdotibus eius  [72 1Kb] . Ego quidem, quid reuelatio nocturna portendat ignoro. uerumtamen quia fidelitati et deuotioni uestre,  quam regie necessitatis experientia tot laboribus, tot examinauit periculis, non uidebam equa lance responderi, iugiter longa uoti exspectatione torquebar; et credo, quod de reliquiis cogitationum, quas diutissime spes incerta protraxerat, anima dormientis sibi prefate uisionis imagines figurauit.

Faciat tibi Dominus secundum cor meum, et in te mirificans uoluntates meas, suo non fraudet effectu diligentis affectum.



EPISTOLA XXXI. AD RADULPHUM  ABBATEM DE FONTANIS.

ARGUMENTUM.---Gratias agit tum R. abbati, quod se grauiter ex morbo afflictum miseratus sit, tum in primis Deo, quod misericorditer flagellarit, fuseque  ex sacris litteris ostendit infirmitates, aliasque huius uite afflictiones salutares, utiles et dulces esse, ac inter singularia Dei dona numerandas.

Reuerendo Patri, et domino R. Dei gratia abbati de Fontanis, suus P. Blesensis Bath. archid., salutem in eo sine quo non est salus.

Audiui, quam pia benignitate condoletis meis doloribus, et mala que patior, communicatis uobis quodam sustinentie participio, et intime compassionis affectu. Gratias ago gratie largitori, quia me misericorditer flagellauit; cum enim ambularem in magnis et mirabilibus super me, et quasi superuentum me continua prosperitas eleuasset, eleuans allisit me Dominus [73 1Kb] , et humiliauit me, qui est ante secula. Secundum duritiam meam, et cor impenitens  thesaurizabam mihi iram in die tremendi iudicii dicii [74 1Kb] . Christus iram mihi conuertit in gratiam, infirmari me uolens, ne grauius infirmarer. Eram salutis mee neglector et immemor; sed desidem, et in uia Domini lentescentem infirmitatum multiplicitas stimulauit ad cursum. uerbum Prophete est: Multiplicate sunt infirmitates eorum; postea accelerauerunt [75 1Kb] . Adhuc tamen grauissime affligor. Utinam que patior, sustineam patienter; omnes enim cordis aut corporis afflictio citra meritum et fructum salutis est sine patientie condimento. Ipse uirtutes, nisi patientie habeant fundamentum, nomen uirtutis et officium perdiderunt:

Nam uidua est uirtus, quam non patientia firmat  .

Quidam in prosperis fortes sunt, confitentes Domino,  cum benefecerit eis, sed in miseriis non subsistent [76 1Kb] . Sane patientia sepissime periclitatur,  lacessita iniuriis: nec enim fortitudo hominis enea est, ut sustineat, sed tolerantia ipsius iuxta diuine dispensationem gratie promouetur aut deficit, minuitur aut grandescit. Quis miseriam et infirmitatem inter Dei dona non computet, cum Christus Apostolo dicat: Sufficit tibi gratia mea: nam uirtus in infirmitate perficitur [77 1Kb] ? Idcirco idem Apostolus edoctus in schola experientie, quod Magister quandoque predixerat: Quando, inquit, infirmor, tunc fortior sum et potens [78 1Kb] . Quod enim apud sapientiam huius mundi, que stultitia est apud Deum, uidetur afflictio, consolatio est  his qui recto sunt corde. Unde Apostolus: Pro me, inquit, nichil gloriabor, nisi in infirmitatibus meis [79 1Kb] . Iob afflictione corporis et substantie temporalis amissione  multatus: Qui afflictus est, inquit, erit in gloria [80 1Kb] , et quod impatientia supplicium reputat, humiliter patienti ad solatium cedit. Cum enim patientie fructum consideratius pensat, leuigatur onus, et dulcescit afflictio, dum in ipsorum pressura grauaminum futuras consolationis primitias iam pregustat. Propterea idem Iob dicit: Tollat manum suam, et succidat me; et hec sit consolatio mea, ut affligens me dolore non parcat [81 1Kb] . Habacuc etiam in cantico suo cecinit, dicens: Ingrediatur putredo in ossibus meis, et subter me scateat, ut requiescam in die tribulationis, et ascendam ad populum accinctum nostrum [82 1Kb] . Sciebat quod sequeretur uindemia post trituram, post afflictionem letitia, cederetque  contumelia corporis ad coronam. Apostolus ad Corinthios scribens dicit: Sicut abundant passiones Christi in nobis, ita et per Christum abundat consolatio nostra [83 1Kb] . Et ad Hebreos: Spectaculum facti opprobriis et turbationibus, rapinam bonorum nostrorum recepimus cum gaudio, cognoscentes nos habere meliorem et manentem substantiam [84 1Kb] . Iacobus etiam sciens quam magna sit multitudo dulcedinis Dei in flagellis ipsius, dicit: Omne gaudium existimate, fratres, cum in tentationes uarias incideritis [85 1Kb] . Flagellat enim Dominus omnem filium, quem recipit [86 1Kb] . uisitat eum diluculo, et subito probat illum: uisitat et probat, ut sic spiritum eius a spiritu maligno custodiat [87 1Kb] . Et uisitatio tua, inquit quidam egrotus, custodiuit spiritum meum [88 1Kb] . Flagello Domini  puluis excutitur, quem ad deformationem anime iniquitas assiduata congessit, et exteriori  uulnere sanatur plaga interior. Nam testimonio Salomonis liuor uulneris absterget mala et plaga in secretioribus uentris  . Sic irascitur Dominus, ut mansuescat, affligit ut parcat, prosternit ut erigat. Et quis, Domine, nouit potestatem ire tue [89 1Kb] ? Plena est enim miserationibus ira Dei; et indicia tue animaduersionis, quam specialiter exerces in tuos, certa sunt pietatis indicia. Iustorum siquidem anime in manu Dei sunt [90 1Kb] . Ideo inter delicias et dolores, inter iram Domini et misericordiam sapientes in flagellis agnoscunt specialiter: Exsultauerunt, inquit, filie Iude propter iudicia tua, Domine [91 1Kb] . Omnis disciplina in presenti amarissima est; in futuro autem reddet fructum pacatissimum [92 1Kb] . Sane, qui in labore hominum non sunt, et cum  hominibus non flagellantur, cum demonibus flagellabuntur. Iusto itaque melius est, hic incidi, hic uri, ut eternos cruciatus absorbeat uexatio temporalis. Transiuimus per ignem et aquam, dicit quidam, et eduxisti nos in refrigerium [93 1Kb] . Iustus enim testimonio beati Iob, miserie sue obliuiscetur, et, quasi aquarum que preterierunt, non recordabitur [94 1Kb] . Sicut meridianus fulgor consurget ad uesperam, et cum se consumptum putauerit, orietur ut Lucifer [95 1Kb] . Plane adhuc anxie affligor, adhuc sagitte Domini in me sunt, quarum indignatio ebibit spiritum meum. Scio tamen quod minor est pena, quam precesserit culpa. Donum Dei est, quod infirmor; Dei gratia, quod affligor.  Medicus non semper dulcia ministrat egroto, sed frequenter amaras porrigit potiones. Cholera, cui cibus delicatior causam dedit, sepe purgatur absynthio; et apostemata, que ex otio et crapula succreuerunt, ustio sanat et purgat incisio. Pro purgatorio mihi est uicissitudo febrilis, caloris et frigoris  . Spero autem in eo, qui spes nostra est, quod non consurget duplex tribulatio: nec iudicabit me Dominus bis in idipsum [96 1Kb] . Si presentes carnis molestias patienter, et cum equanimitate sustineo, mortem interminabilem pena redimet momentanea, et temporalis afflictio transiet cum eterna. Patior quidem, pro iniquitatibus meis: Utinam mihi desuper datum esset pro iustitia pati: Beati  enim, qui persecutionem patiuntur propter iustitiam [97 1Kb] . Nemo, inquit Petrus apostolus, patiatur ut fur, aut homicida, aut auarus, aut alienorum appetitor; sed, si bene facientes sustineatis, hec est gratia apud Deum. Sepe legimus illustres uiros, authenticos senes, elegantes pueros, uirgines etiam delicatas, pro Christo flagella, ignes, gladios, bestias, et cetera suppliciorum genera pertulisse. Illi pro iustitia torquebantur, ego pro iniquitate mea affligor. Sufficit mihi ad sustinentiam Christi gratia, ut habeam patientie illius documenta, nec deficiat a pusillanimitate spiritus et tempestate [98 1Kb] caro debilis et toties flagellata.



EPISTOLA XXXII. AD PRIOREM CANTUARIENSEM.

 ARGUMENTUM. Priori Cantuariensi, amicitia et caritate eius fretus, negotium quoddam ad conuentum Cantuariensem attinens commendat.

Charissimo consanguineo suo WILLELMO priori Cantuar., P. Blesens. Bathon. archid., salutem et si quid pretiosius est salute.

Ea est lex amicitie, et conditio caritatis, ut amici in mutuis necessitatibus suos interiores affectus exteriori operum prosequantur effectu. Amicitias siquidem de recenti contraximus, et gratiam, quam crebra non extorsissent obsequia, quam longo temporum tractu non uindicasset familiaritas senex, spatio recisiore firmauit ad plenum exuberans et feruens affectio. Momentanea itaque collocutio, et notitia breuis, sic me uobis in glutino  caritatis uniuit, ut uestrum omnino me censeam; imo uos me alterum reputarem, si tanta posset esse identitas corporum, quanta est singularitas uoluntatum. Fortasse decipior, nec meis ex equo respondetis affectibus; sed inurbanum foret uos in amicitia claudicare, quem uerba, quem opera, quem facies, quem incessus, quem quelibet alia, amicum efficacem et stabilem pollicentur.

H. latorem presentium et negotium, quod habet erga conuentum Cantuariensem, uestre dilectioni mitto, et committo, rogans humiliter, ut in eo experiar qualiter ad mutuum amicitie uinculum respondere uelitis. Quod enim uestra ei gratia obtinuerit, mihi reputabo impensum; absentisque ac  noui amici obsequium me ad uberiores gratias obligabit. ualete.





EPISTOLA XXXIII. AD HENRICUM TERTIUM  , REGEM ANGLIAE.

ARGUMENTUM.---R.  Rothomagensis archiepiscopus Henricum tertium Anglorum regem Henrico II patri bellum mouentem ab instituto reuocare conatur, et Andeliacum  illius tutele commendat.

HENRICO III, Dei gratia illustri Anglorum regi, archiepisc. Rothomag., salutem in eo qui dat salutem regibus.

Quoniam ex officio nobis iniuncte administrationis incumbit, animarum curam agere quarum exactissimam rationem districtus iudex in examine terribili postulabit a nobis; excellentie tue, quesumus,  non sit oneri, si te deprecamur ut dominum, hortamur ut regem, docemus ut filium; nec enim alligatum est in ore nostro uerbum Domini; sed in spiritu libertatis loquimur, quod salutem animabus, quod quietem populis, quod Ecclesie libertatem, quod honorem Deo, et patrie liberationem conferat, atque ab erroris inuio ad uiam ueritatis et iustitie te reducat. Non attendis, fili carissime, quid inceperis; nec incepti operis metiris exitum. uotis odientium te festinas satisfacere, et in proprium caput prouocas inimicum. Non barbaras impugnas nationes, sed familiares et domesticas; non extraneas regiones, non hostiles munitiones inuadis, sed tuas; subiectum tibi affligis populum, non rebellem;  non hostem, sed patrem, imo non patrem persequeris, sed te ipsum. Pater siquidem tuus, posthabita corporis et anime sue cura, se omni labori et discrimini exponebat, ut tuum faceret, quod nunc uis facere tuum; et, ut uerius loquar, quod intendis facere ne sit tuum. Magis tuum pugnando non facies, quod paterna tibi cessio, quod generale uotum populi, quod iuramenta principum, quod hereditaria successio deferebat. Quod rex et princeps pacifice possidebas, hoc tyrannus et inuasor, spoliatione ecclesiarum, oppressione pauperum, incendiis et homicidiis, et ad ultimum parricidio, nunc usurpas. Parricide siquidem censentur, qui in parentes armati insurgunt; quos et leges seculi damnant et canones a beneficio successionis excludunt.  Ius tuum in iniuriam conuertisti, dum quod equitas offerebat, per iniquitatem extorquere intendis: quod sane puerile dicerem, nisi quia hoc malitiam prouecte etatis excedit. Si cum patre uenias ad conflictum, dubium est, utrum tibi expediat, aut  uinci, aut uincere. Si pietas habitaret in terris, gloriosius assereres, patri cedere, quam triumphare de patre. Patri cedere et subiici, hoc lex Moysi, hoc lex Euangelii, hoc censura canonum, hoc apostolorum institutio, hoc leges imperiales, hoc ipsa hominum conditio, et lex naturalis indicit. Dei et iustitie inimicum, omniumque legum te transgressorem constituis, si patri non obedis, cui totum debes, quod ipse es: de cuius carne et sanguine sementine originis et nature beneficio carnem et sanguinem mutuasti. Quis tibi materiam existentie prebuit? pater tuus. Quis te educauit? pater tuus. Quis te in armis militaribus instruxit? pater tuus. Quis se exinaniuit, ut te regem faceret? pater tuus. Quis in omnibus laborauit, ut quiete omnia possideres?  pater tuus. Nihil in patre tuo inuenis accusandum, nisi quod exuberantem gratiam, tuamque deuotionem, quam forte remissior munificentia meruisset, sola benigna et effusa liberalitate demeruit. Francorum igitur gentibus successit ad uotum; Normanniam enim eorum imminentem ceruicibus, quam semper munitam et inexpugnabilem inuenerant, nunc ex omni parte te mediante diminuunt; ut nec de cetero caput contra eos erigere, nec incursus hostiles ualeant sustinere. O leuitas adolescentie deploranda? nec mirum. Si enim tibi Deus cursum uite longioris indulserit, flebis etate prouectior, quod committis impubes; nec erit tunc locus penitendi, cum res in eam desolationem uenerit,  ut reformari non possit. Tibi, dilectissime, fili, licet amare, tamen ex amore sic loquor; inconsultos enim animi tui motus equanimiter tolerare non possum. Et utinam mors, quam me cogis optare, preuenisset hos dies, quibus te patris et patrie persecutorem conspicio; quibus te amicum hostibus tuis, et amicis hostem intueor; quibus, in eo statu te uideo, quasi gladium tuo gutturi affixisses. Ad hec scias Andeliacum unicum esse subsidium uite nostre; ipsum tue committo custodie, si predonibus et incendiariis Andeliacum exposueris, mihi uiuendi materiam adimes, qui das animum moriendi. ualete.



EPISTOLA XXXIu. AD P. PETRAGORICENSEM EPISCOPUM  . [c. A. D. 1172.


ARGUMENTUM.---Purgat se apud Petragoricensem episcopum, qui eum in suam aulam inuitabat, se promissis ueteris domini ita deliniri, ut nunc exspectationi illius facere satis non possit.

Reuerendiss. domino et Patri PETRO Petragoricensi  episcopo, P. Blesens., suorum consanguineorum, imo seruorum minimus, salutem et continuos ad uota successus.

Fortis est ut mors dilectio [99 1Kb] ; cum enim compagem membrorum, animeque et corporis fedus amicabile mors abrumpat, dilectio e contrario diuersas uoluntates conflat in unam, et in glutino caritatis diuersarum animarum consolidat unionem. Dilectio absentie damna non sentit; cumque diuturnitate temporum pleraque soleant infirmari, dilectio et temporis tractu et locali distantia conualescit. Hoc in uobis experientia mediante cognosco, qui me in uestre magnificentie parentela minimum et quasi inter ceteros abortiuum benigniore tandem oculo respexistis. Mandastis siquidem, si mandatum  fideliter recolo, ut ad uos festinantius uenirem, tanquam domesticus et commensalis uester penes uos moraturus. In uerbo benignitatis uestre spiritus meus uotiuo exsultabat applausu; et iam ad uos festinare decreueram, iam ad procinctum itineris feruentius anhelabam, cum dominus ille, quem scitis, promissionibus immensis, et quibusdam blanditiarum prestigiis me minus circumspectum conueniens et circumueniens, meum propositum reuocauit. Exspectaui sustinens, et multiplex interim beneficiorum occasio se obtulit. Porrigebam  preces, mea etiam pro me necessitas allegabat, in nullo reperi munificam eius manum. Adhuc benignioris euentus uota concipio, et fortasse uenturum cum Britonibus prestolor Arturum  , et Messiam cum Iudeis exspecto. Nobiles et magnificos decet nil promittere, sed quasi presagire desideria hominum, et eorum petitiones largitionibus preuenire. Adhuc expedit mihi perdere modicum temporis, ut uoluntas eius exactissime exploretur, cur scilicet tanta promiserit, cur me uoto longiore suspendit. Et utinam sue fame discrimen attendat, nec de promotione mea, sed sua opinione sollicitus uerbum illud Salomonis frequenter attendat: uentus et nubes et pluuie non sequentes, uir gloriosus, et promissa non complens [100 1Kb] . Si infra paucissimos  dies munificentia sua mihi clementius non arriserit, ponam in te, Domine, cogitatum meum, et tu me enutries. De tua enim potissime miseratione presumens, aliunde suffragium non exspecto. Memor esto uerbi tui seruo tuo, in quo mihi spem dedisti [1 1Kb] . Si illius pie liberalitatis, et mee uocationis affectio perseueret in uobis; sit de beneplacito uestro mihi maturiore nuntio uestram exprimere uoluntatem. Patrem siquidem meum, et matrem meam de grege hominum alea fatalitatis exemit, et quos mihi potissime necessarios estimabam, mors amara  prima facie depredata est, extreme calamitatis exemplum me faciens, et fortune ludibrium. Cum igitur fiduciam in uobis habeam singularem, facite ut sub manu magnificentie uestre de longa infortunii tempestate respirem. ualete.



EPISTOLA XXXu. AD ANSELMAM SANCTIMONIALEM.

ARGUMENTUM.---Anselme nobilissime uirginis monasticem complexe institutum mirifice laudat, eamque hortatur ut expugnatis omnibus carnis mundique tentationibus, castitatis thesaurum fortiter tueatur.

ANSELMAE dilecte in Christo, P. Blesens. Bath. archid., salutem in eo cui seruire regnare est.

Exsultat, et gratias refert gratie largitori communi uoto sancta Ecclesia, quod te ancillam humilem  respexit Deus, quod inter uoluptuosas palatine dignitatis illecebras educatam ad religionis propositum, et uite pauperis appetitum, spiritu consilii et fortitudinis animauit. Audi ergo, filia, et uide, et inclina aurem tuam [1* 1Kb] ; et, ne inter initiate sanctitatis primitias te fauor aure popularis alliciat, obliuiscere populum tuum, et domum patris tui.

Multi siquidem sunt, qui de calice Babylonis tibi proditorie adulationis uenena propinant; qui pulchritudinem tuam, et generositatis tue titulum recensentes, quasi dolendo et conquerendo submurmurant, quod abiecta sis in domo Domini, et non habites in tabernaculis peccatorum. uerum recolere debes, quod ei generositatem et pulchritudinem  tuam dedicasti, qui speciosus est pre filiis hominum [2 1Kb] ; cuius pulchritudinem sol et luna mirantur; cuius nobilitatem propheta non sufficiens aperire: Generationem eius, inquit, quis enarrabit [3 1Kb] ? Ei florem adolescentie illibatum inter castitatis lilia consecrasti; quem adolescentule dilexerunt nimis, qui de se ipso dicit: Ego flos campi, et lilium conuallium [4 1Kb] . [5 1Kb] Cogitatus itaque tuos, et inchoate conuersationis euentum illius committe arbitrio, qui te ad immaculati tori nuptias, et desiderabiles inuitauit amplexus; cui, cum seruieris, libera es; cum amaueris, casta; cum tetigeris, impolluta. Scio equidem uoto parentum tuorum ad hoc generaliter concurrisse, ut te nepoti ducis Burgundie matrimoniali commercio coniungerent, quatenus cum eo contracta  affinitas, et mutue dilectionis occasio esset et potentie incrementum. Sane adolescens ille, quantum ad dotes corporis, uniuersis prouincie illius magnatibus preeminebat; strenuitate enim armorum, et forme elegantia, in oculis hominum in stuporem et miraculum uertebatur; et, quod poterat animum uirginis fascinare, nullus erat in uerbis urbanior, nullus uberior in muneribus, nullus ad omnes liberalitates effusior. uerum, et prudentia consultiore, et arctiore custodia tibi obseruantiam  castitatis indicens, ibi gloriosius de libidine triumphasti, ubi grauior conflictus, et pugna suspectior imminebat. Iam

in portu nauigas [6 1Kb] :
et adhuc tamen de terra dissimilitudinis uentus tentationis erumpens occulte tibi subsibilat. Si nunc esses in seculo, te inter matronarum cuneos uirorum illustrium brachia supportarent. Si nunc esses in seculo, affluentia opum, et uarietate supellectilis conspicua incederes, parentum numerositate et fecunditate sobolis gloriosa. Si nunc esses in seculo, uniuersa nunc tibi exuberarent ad uotum; nunc claustrali angustie mancipata es, ubi omnis euagandi licentia preclusa est: unde omnis risus, omnis lasciuia, omnesque uoluptates seculi,  et mundi desideria relegantur; ubi funeree uestes, ubi continuate uigilie, ubi est potus aque uinique confusio, cibus uero legumina et panis austerior. Sic tibi dilectissima suggerit humani generis inimicus, incommoda mundane conuersationis palliando uersute. Taceo enim de uoluptate hominum quam sit sterilis et incerta; que si plerumque placeat, penitudinem inducit; et si delectat ad modicum, productiore spatio displicebit. Diuitias siquidem et honores sollicitudo inseparabiliter concomitatur. Mundi pompa et fauor populi fumus est, et aura subito euanescens. Adde, quod mulier in dolore et discrimine maximo parturit; et quod frequentissime gloriam filiorum, nunc inualetudine,  nunc captiuitate, nunc morte casus amarior interrumpit. Serua itaque cor tuum omni custodia [7 1Kb] , ut possideas uas tuum in sanctificatione. Thesaurus namque pudicitie incomparabilis est. Sola pudicitia Agnum, quocunque ierit, sequitur [8 1Kb] , sola uitam reformat angelicam. In amissione pudicitie uoluptatem uirgines fatue suspicantur; cum amitti non possit sine erubescentia et dolore, iactura eius non recipit estimationem. Et, cum omni peccato per penitentiam medeamur, solus lapsus uirginum restitutionis remedium non meretur. ualete.



EPISTOLA XXXuI. AD CHRISTIANAM SANCTIMONIALEM.

ARGUMENTUM.---Laudat sanctimonialem quod castitatem Deo in religione consecratam seruarit: hortatur  ut uirginitati iungat caritatem, humilitatem et perseuerantiam.

Charissime sorori sue CHRISTIANAE, suus P. Blesensis Bathoniensis archidiaconus, salutem in eo sine quo non est salus.

Magnificat anima mea Dominum; et exsultauit spiritus meus in Deo salutari meo [9 1Kb] , quia ambulans in spiritu salutari custodias uas tuum in sanctificatione et odore suauitatis. Unde, et sicut unguentum effusum est nomen tuum [10 1Kb] . Publice dicitur,  atque apud Deum et homines laudem plurimam meruisti, quia ab eo tempore, quo uitam sanctimonialem professa es, ab obseruantia castitatis et sanctimonie non cessasti. Unde et secundum nomen tuum, sic et laus tua in fines terre [11 1Kb] . Cum esses nuptiis mortalium destinata, te Filius Altissimi desponsare dignatus est, sicut ipse per prophetam loquitur: Desponsabo te, inquit, in misericordia et miserationibus, et sponsabo te mihi in fide [12 1Kb] Desponsantur siquidem uirgines Christo, ut suam ei offerant castitatem. Despondi, inquit Apostolus, uos uni uiro uirginem castam exhibere Christo. Eas enim sponsalitio amore sibi libentissime federat Deus, quas seculum non fedauit. Amator et zelator est uirginitatis, qui nasci de uirgine preelegit. Ideo  autem specialiter de uirgine nasci uoluit, ut matrem suam uirginem pudicitie et humilitatis exemplo alie sequerentur uirgines, atque cohabitationis eterne glorie fierent participes et consortes. Adducentur, inquit, uirgines post eam: proxime eius afferentur tibi. Afferentur in letitia et exsultatione, adducentur in templum regis [13 1Kb] . uide ergo, soror, carissima, ne in uacuum gratiam Dei acceperis [14 1Kb] . Gratiam siquidem Christi accepisti in uacuum, et lampadem defers uacuam, si non habes oleum caritatis, id est, si Christum ex toto corde non diligis. Tunc enim pulchra est, et Christo placet castitas, si eius comes est caritas, iuxta illud: O quam pulchra est casta generatio cum caritate  . Charitatem ergo habeas, soror, et humilitatem, que  illi acceptissima est, qui in celis habitat, et humilia respicit in celo et in terra [15 1Kb] . Super quem, inquit, requiescet spiritus meus, nisi super humilem, et mansuetum, et trementem uerba mea [16 1Kb] ? Mariam uirginem respexit Dominus, non quia pulchra, non quia nobilis, non quia sapiens, sed quia humilis erat. Respexit, inquit, humilitatem ancille sue [17 1Kb] . Sis ergo humilis, que pro Christo te humiliasti, et elegisti abiecta esse in domo Dei, magis quam habitare in tabernaculis peccatorum [18 1Kb] . Non prodest humilitas, nisi finaliter perseueret. Cum enim omnes uirtutes currant ad brauium, sola perseuerantia coronatur. Omnis gloria eius filie regis ab intus, inquit Propheta, in fimbriis aureis [19 1Kb] . Fimbrie sunt uestimenti extremitates. Est ergo gloria sanctimonialis  in fimbriis: nichil enim prodest gloria bone conuersationis in principio, nisi sit gloriosus et  finis. Spes fructuum releuat agricolam a labore, fortemque pugilem contemnere facit molestias ictuum spes corone. Tibi quoque furetur grauamina claustri et grate seruitutis obsequium exspectatio iubilei. Tunc columba septimo die emissa ad arcam, iterum non redibit [20 1Kb] , et, iuxta uerbum Iob [21 1Kb] , filii ceruarum euntes ad pastum nequaquam ad matres iterum reuertentur: quia tu et consimiles tui euntes in gloriam filiorum Dei eritis in loco pascue, nec redibitis ad molestias huius uite. Hec te, dilectissima soror, breuiter exhortari et exorare decreui, non ut admonitione mea indigeas, sed ut ad palmam et brauium animosius curras, quia iuxta gentilem,

Non nocet admisso subdere calcar equo [22 1Kb] .



EPISTOLA XXXuII. AD ALEXANDRUM PRIOREM GEMETICENSEM.


ARGUMENTUM. Purgat se, cur librum, quem restituturum se promiserat, constituto tempore non restituerit.

Charissimo socio et amico magistro ALEXANDRO, priori de Gemetico, suus P. Blesensis Bath. archid., salutem in uero salutari.

Promiseram uobis librum uestrum die Sabbati, que iam preteriit, remittere; quod non feci. Sed et Apostolus se in Hispaniam transiturum promiserat, suamque promissionem, Domino disponente aliter, non impleuit [23 1Kb] . Credideram totum librum transcurrisse legendo infra diem prescriptum; qui postea legendi licentiam non habui per momentum.  De uestra itaque dilectione confisus, librum adhuc retinere presumo; cumque alias accusabilem presumptio faciat, hic excusabilem facit ipsa presumptio [24 1Kb] . Nam et in iure ciuili, si quis equum sibi accommodatum ultra tempus et locum sibi destinatum duxerit, furti actione tenetur: qui tamen, si de confidentia dilectionis hoc fecit, a furto et a mendacio excusatur. Bene ualeat, et oret pro me amicus meus.



EPISTOLA XXXuIII. AD ALBERTUM  ROMANAE ECCLESIAE CARDINALEM. [A. D. 1176.]

ARGUMENTUM. Cantuariensis archiepiscopi laudes describit, et a criminibus obiectis, ut quod ignarus sit iuris, quod auarus, quod prouehende progeniei sue plus equo deditus, eum uindicat.

 Dilectissimo domino suo ALBERTO Dei gratia Rom. Ecclesie presbytero cardinali et cancellario,  suus P. Blesensis, modicus domini Cantuariensis cancellarius, salutem in uero salutari.

Si loquar ad dominum meum, cum sim cinis et puluis [25 1Kb] , quasi edicti uenia impetrata; rogo, ut eiusdem officii participatio, sicut ad audaciam me compellit, sic ad indulgentiam uos inflectat. Gratias ago Deo et uobis, quia in spiritu mansuetudinis mihi more uestro blande, et quasi socialiter tetigistis ea, que in domino meo notabilia uidebantur. Scio, quia spiritualis homo omnia diiudicat; ipse autem a nemine iudicatur [26 1Kb] . Unde et increpationem uestram, siue me, siue dominum meum tangat, cum gratiarum actione recipio. Scriptum est enim: Ego, quos amo, arguo et castigo [27 1Kb] . Et utinam corripiat me iustus in misericordia, et increpet me; oleum autem  peccatoris non impinguet caput meum [28 1Kb] . Non dico dominum meum  , talem esse, qui peccatum non fecerit, nec inuentum sit in ore eius mendacium; mentirer enim. Nam si dixerimus, quia peccatum non habemus, nosmetipsos seducimus, et ueritas in nobis non est [29 1Kb] . Neque uos cum austeritate moueri oportet, si quandoque ad uehementem tentationis impulsum cadit humana fragilitas. Ecce qui Deo seruiunt, non sunt stabiles, et in angelis suis reperit prauitatem [30 1Kb] . uerumtamen ex quo placuit ei, qui uocat ea que non sunt, tanquam ea que sunt [31 1Kb] , segregare dominum meum, ut in ecclesia patriarchali sibi sacerdotio fungeretur; non enim sumpsit sibi honorem, sed uocatus est a Domino  tanquam Aaron [32 1Kb] ; non exuit monachum, factus uitula Ephraim docta diligere trituram [33 1Kb] , nec fuit dominator in clero, sed forma gregis in populo, uas suum in sanctificatione custodiens, et labia consecrata ad uaniloquia non relaxans. uictum uero et habitum, omnesque actus suos sub arctioris censure nodo cohibuit; ut qui a primitiuis adolescentie motibus, in castris monastice religionis Deo militauerat, iam non monachum, sed angelum in homine fateretur. Si eius humilitatem attenditis, nemo est in oculis suis deiectior, et, sicut de Moyse legitur [34 1Kb] , mitissimus omnium, qui morantur super terram, libenter intelligens super egenum et pauperem, pressuras pauperum in uisceribus misericordie suas faciens; et quasi presagiret  necessitates uidue et pupilli, preparationem cordis eorum beneficiis antecurrens. Cum de Iob legatur [35 1Kb] , quia erat simplex, et rectus, ac timens Deum, domino meo iusto et timorato sua simplicitas imputatur ad culpam. Sane Christus iehsu Petrum, et Andream, et alios, per quos operatus est salutem in medio terre, non de foro Iustiniani, sed de simplicitate piscatoria legitur assumpsisse. Inflat enim sapientia huius mundi [36 1Kb] , et legum uentosa loquacitas, nec plus sapere quam oportet sapere, sed sapere ad sobrietatem. Si dominus meus humiliter sentit, si alta non sapit, si non ambulat in magnis et mirabilibus supra se, si prestigia uersuti iuris ignorat, eruditus tamen in lege Domini, et in ea, que desursum est sapientia, ambulat  super semitas iustitie, nichil in causarum decisionibus statuens, quod in commune auditorium, et publicam hominum notitiam non deducat. Educit enim quasi lumen iustitiam suam, et iudicium suum tanquam meridiem [37 1Kb] .

Noui autem quosdam, quorum os maledictione et amaritudine plenum est, innocentiam domini mei detractionibus attentasse; ei notam auaritie inurentes, quia bona pauperum, et patrimonium crucifixi uenatoribus non effundit. Talium gratiam non uenatur, quorum laudem uituperium putat: neque gloriam mendicat ex aliene uocis officio, cuius gloria hec est, testimonium conscientie sue [38 1Kb] . Ipsum sepe monui, ut esset propitius fame sue, et  donis obstrueret os loquentium iniqua, et erat eius responsio: Si talibus, dicebat, placerem, Christi seruus non essem [39 1Kb] . Si expedit placere hominibus, laus mea sit in Domino apud mansuetos et iustos; ac si diceret cum Propheta: In Domino laudabitur anima mea, audiant mansueti et letentur [40 1Kb] . Non enim, qui se ipsum commendat, uel qui ab hominibus commendatur, ille probatus est, sed quem Deus commendat [41 1Kb] . Imponunt ei alii, quod circa sue parentele promotionem nimis anxie uersetur, et quod non spiritus Patris, sed caro et sanguis reuelat hoc ei. Porro si suis parentibus pietatis affectus impendit, non est hoc extra ordinem caritatis: cum Apostolus dicat: Qui suorum et maxime domesticorum curam non habet, fidem negauit  et est infideli deterior [42 1Kb] . uerumtamen non adeo sanguini se indulget, quin etiam extraneis, si honesti sunt, munifice et magnifice prouideat, eosque propinquioribus consanguineis anteponat. Processerunt in sua malitia detractores, sicut Apostolus dicit: Deo odibiles [43 1Kb] , uestreque serenitatem gratie meo domino turbauerunt, elongantes ab eo amicum et proximum. Doleo, doleo: et ex quo posuistis eum contrarium uobis, factus sum mihimetipsi grauis [44 1Kb] . Scio enim, quod extra suorum exigentiam meritorum uestram ei gratiam subtraxistis. Appones tamen, Domine, ut complacitior sis adhuc [45 1Kb] , et iratus misericordie recordaberis. Reuelabit enim Dominus titulos uirtutum, et gratiarum dotes, quas plantauit in eo; confundetque labia dolosa, et mendaces  ostendet, qui maculauerunt innoxium [46 1Kb] . uestre autem intererit sanctitatis, ut Dominum meum, qui in omni ueritate et sinceritate uos diligit, foueatis in Christi uisceribus, et meam supplendo insufficientiam, negotia eius, quibus equitas assistit et ratio, benigne et efficaciter proponere et promouere uelitis. ualete.



EPISTOLA XXXIX. AD AMICUM QUEMDAM.

PETRUS Bles. Bath. archid., E. amico et socio suo, salutem et ad meliora processum.

Prefationibus eoloratis, et picturato fastu uerborum, sincera non eget affectio; unde et certissimus de mutua inter nos unione affectuum compendiose  orationi deseruio, atque ab epistola presenti, et uenatiuas adulationum blanditias, et omne tedium prolixitatis abscindo. Refero uobis grates quia seruientes uestri nos non permiserunt ignorare quid in uestris promptuariis haberetur. Illud noueritis, quod Romana curia more suo me multipliciter debitis obligauit: sed si Scyllam semel euasero, per Dei gratiam non recidam in Charybdin.



EPISTOLA XL. AD PRAELATUM QUEMDAM AMICUM SUUM.

ARGUMENTUM.---Inuehitur in H. prelatum detractorem principum.

Charissimo amico suo H., suus P. Blesensis Bathon. archid., salutem et circumstantiam labiorum.

 Gauderem plurimum, si esset modestior et correctior sermo uester, si lingua uestra in lubrico non sederet. Multorum siquidem contra uos odium prouocatis, dum non cohibetis spiritum, dum labia incircumcisa in susurrium et detractionem illicite relaxatis. Ut autem de ceteris taceam, que insania est domino regi detrahere, famamque ipsius uenenosis sermonibus lacessere? Sane omne turpiloquium inhonestum est in prelato, et plerumque damnosum. Nam cum detractionum iniurias nullus equanimiter ferat; principes, quibus reuerentia debetur  impensior, eas impatientius ferunt, et plerumque animantur in perniciem detractorum. Ioannes apostolus detractorem suum garrientem redarguens, dicit: Is qui amat principatum gerere, Diotrephes, garriens in nos, non recipit nos: propter hoc, si uenero, commonebo opera eius [47 1Kb] . Ex quo notatur linguam prurientem etiam sanctis et perfectis in Domino displicere. Istiusmodi homines sciniphes sunt mordentes et pungentes occulte, dumque bona aliorum detractionibus eruginant et corrumpunt, comparantur erugini et serpenti. Ideo Salomon dicit: Si serpens mordeat in silentio, nichil eo minus habet, qui detrahit in occulto [48 1Kb] . Et idem: Susurro et bilinguis maledictus: turbat enim pacificos [49 1Kb] . Filii hominum, dentes eorum arma et sagitte [50 1Kb] . Os eorum  repletum est amaritudine et dolo [51 1Kb] : ipsorumque detractiones apud Deum et homines fetent; quia sepulcrum patens et fetens est guttur eorum; uenenum aspidum sub labiis eorum [52 1Kb] . Ideo Apostolus ad Corinthios scribens: His, inquit, qui huiusmodi sunt, denuntiamus et obsecramus in Domino, ut sine querela et sine rumusculis operantes pacem inuicem habeant [53 1Kb] . uerba siquidem, quibus uita principum deprauatur, occultari non possunt, atque in publicum deducta magnatum suscitant indignationem, et auctoribus suis conuertuntur in malum. Salomon dicit: Ne detraxeris principi in occulto: aues enim celi portabunt uerbum: et qui habet pennas annuntiabit sententiam [54 1Kb] . Et de principum indignatione  non tacens, Indignatio, inquit, regis, nuntius est mortis [55 1Kb] . Sed et in lege Domini, Filius est mortis, qui principi maledicit [56 1Kb] . Certe absurdum est nimis in prelato, scurrilitati operam dare, et labia Christi Euangelio consecrata, immunda et damnabili uerborum procacitate polluere. Quod si uobis tanta, et tam effrenis detrahendi libido est, saltem in hominibus medie manus malitiam lingue prurientis exercere sufficiat. Non ponatis os uestrum in celum, et in terram lingua uestra non transeat [57 1Kb] : cum iuxta apostolum, Regi tanquam precellenti reuerentia debeatur [58 1Kb] : cum et uos ei uinculo fidelitatis astrinxeritis, cautius, queso, uobis prospicite, nec habeatis spiritum in naribus, aut linguam in lubrico: sed sicut uestre professionis  ordinem decet, sic apponatis lingue custodiam, ut se in libertatem malitie non relaxet. Nam, teste Iacobo: Si quis putat se religiosum esse, non refrenans linguam suam, huius uana est religio [59 1Kb] . uir linguosus non dirigetur in terra [60 1Kb] . Lingua siquidem modicum membrum est, totiusque corporis gratiam plerumque contaminat [61 1Kb] . Nec sperandum est, quod ab ulla turpitudine se cohibeat, qui immunditiam lingue non refrenat. Nam testimonio Salomonis, Sicut urbs patens, et absque murorum ambitu: sic uir, qui non potest cohibere spiritum in loquendo [62 1Kb] .  Sic et in lege Domini [63 1Kb] , uas quod cooperculum non habet, reputatur immundum.



EPISTOLA XLI. AD HENRICUM II. REGEM ANGLORUM. [A. D. 1177.]

ARGUMENTUM.---Queritur regem Anglie incertis uagari sedibus: legatos eius Romam missos reuertisse; adesse quoque legatos regum Hispanie commemorat.

Domino regi Anglie, suus PETRUS Blesens. Bath. archid., salutem in eo qui dat salutem regibus.

Diu quesiui, et non inueni quem desiderat anima mea; diu uos insecutus, sed non assecutus sum. uane namque uoces populi, de uiis uestris uarie sentientes, dum pes meus staret in uia recta, me in  inuium retorserunt. Salomon equidem dicit: Tria inuestigabilia esse, et quartum, penitus inueniri non posse: uiam aquile in celo, uiam nauis in mari, uiam colubri super terram, uiam uiri in adolescentia sua [64 1Kb] . Ego quintum possum adiicere: uiam regis in Anglia. Cucurri, domine, hactenus in incertum; et adhuc ignoro, quo ueniam, aut quo uadam. Fatigatus enim ab itinere, insuper et arreptus apud Neuportum  dysenteria graui, cursores diuersos uestrorum exploratores itinerum ante faciem meam circumquaque premisi. Mandetis igitur, ubi et qua die inueniri possitis, benignissime princeps, ut curram in uia mandatorum uestrorum, et sit lucerna pedibus meis uerbum tuum. Cum enim reipublice  intersit iniuncta mihi per uos negotia tempestiuius expediri, non parcam corpori misero et afflicto, donec desideratissimam faciem uestram conspiciam; tu uero dirige in conspectu tuo, Domine, uiam meam [65 1Kb] . Nuntii uestri a Romana curia redierunt, exonerati quidem argento, onerati plumbo; non multum indumentis aut euectionibus honorati. Applicuerunt  preterea in magno comitatu nuntii regum Hispanie  , deferentes ad uos illam antiquam, et utinam antiquatam regnorum controuersiam, que tot ciuitatum populos traxit in exterminium et ruinam. Benedictus autem Deus; nam sicut regina Austri uenit a finibus terre audire sapientiam Salomonis [66 1Kb] ; sic hodie remotissimi reges in hac querela graui et inexplicabili uestro iudicio se submittunt, postulantes instantius ut questio tam nodosa sub uestre discretionis examine resoluatur. Bene ualeat carissimus dominus meus, diuque ac feliciter uiuat et regnet.



EPISTOLA XLII. AD ROBERTUM CAMERACENSEM ELECTUM  . A. D. 1173?]


ARGUMENTUM.---Arguit R. prepositum Areensem, quod. electus in Cameracensem episcopum officio episcopi non fungatur, negotiis secularibus se implicet, causas sanguinis agat, tyrannice subditos spoliet, nec moueri se a quoquam sinat.

Reuerendo Patri ac domino R. preposito Areensi et Cameracensi electo, suus P. Blesens. Batth. archid., salutem et salutis eterne memoriam.

In litteris quas tibi mitto, antefertur electo prepositus, quoniam apud reges terre, et maxime in ore populi celebrius est Arcensis prepositi nomen, quam Cameracensis electi: nec mirum. Nam et apud te adeo uiluit diuina uocatio, quod et nomen et officium abhorres episcopi, et ingratus Altissimo oblatam tibi gratiam erubescis. Elegit te sibi Cameracensis  ecclesia in pastorem et episcopum animarum; tu uero episcopatus emolumenta percipiens, adhuc prepositum electo preponis, atque pastorale ministerium dedignanter accipiens episcopales reditus ad usus extraordinarios usurpare contendis. Doleo quidem, quia tue consecrationis gratiam dilatio tam longa et tam periculosa suspendit. Episcopalis  sane promotio semper cum onere impartitur honorem. Sed tu, impatiens oneris et laboris, in opere laborioso precipuam appetis uoluptatem. Scriptum est, quia indignum Christo se facit, qui Christi ministerium erubescit. Qui me, inquit Dominus, confessus fuerit coram hominibus, confitebor et ego eum coram Patre meo [67 1Kb] . Utinam minus esses sollicitus circa prudentiam huius mundi, que inimica est Deo [68 1Kb] : scientiam uero uiarum Domini, et discipline eius diligenter inquireres.

uereor enim ne in proximo tibi dicatur a Domino: Quia scientiam repulisti a te, ecce repello te, ne sacerdotio fungaris mihi [69 1Kb] . Tue damnationis sententia iam in ore omnium plebescit. Noluit, inquiunt, benedictionem, et elongabitur ab eo [70 1Kb] . Tui  opinionem nominis enormiter grauat, quod causas sanguinis agis, quod abiecta Ecclesiarum sollicitudine negotiis secularibus te totum occupas et inuoluis. uerumtamen tui professio ordinis, nec degeneres seculi curas, nec seuitiam gladii materialis admittit. Apostolus dicit: Secularia negotia si habueritis, eos, qui contemptibiliores sunt inter uos, ad iudicandum eligite [71 1Kb] . Non decet ordinem professionis tue in alea tanti discriminis diutius ludere, et salute anime spreta te adeo damnabiliter secularibus inuoluere, montemque Seir uertiginoso spiritu circuire. uide, quid Propheta talibus imprecetur: Deus meus, pone illos ut rotam, et sicut stipulam ante faciem uenti [72 1Kb] . Istos percussit Dominus in posteriora, quorum finis interitus, qui fundunt  semen in terram, qui manna et gomor in putredinem uertunt [73 1Kb] , quorum flumina mutantur in sanguinem [74 1Kb] , scientia in errorem, quorum gloria transit in confusionem, et uita eternatur in mortem. Salomon in Parabolis dicit: uentilator malorum rex sapiens immittet eis rotam malorum [75 1Kb] . Hec est rota, qua uolueris incessanter, dum publicis et laicis actionibus ambitiose te ingerens, Christi sacramenta profanas. Electus in pontificem sanguinolenta conscientia exerces gladii potestatem. Gladium materialem exerceat, qui accepit gladii potestatem: potestates equidem a Deo constitute sunt [76 1Kb] , ut accipiant gladium ad uindictam malefactorum, laudem uero bonorum [77 1Kb] . De his autem qui sibi usurpant usum gladii, scriptum est: Quia  omnis qui accipit gladium, gladio peribit [78 1Kb] . Nam et illi qui potestatem gladii ex officio acceperunt, quia tamen sibi commissa abusi sunt potestate, gladio perierunt. Certe si Romanorum principum fata seriatim consideres, nullum eorum inuenies sanguinis effusorem, cuius sanguis effusus non fuerit. Iulius Cesar [79 1Kb] a Bruto et Cassio, Antonius interemptus est a seipso, Claudius Cesar a Caio Caligula; Caius a pretorianis militibus est occisus; Nero, beatorum apostolorum Petri et Pauli occisor  sui ipsius factus est interfector; successit Neroni Galba: quem interfecit Otho: qui etiam postea interemptus est a seipso. Successit ei uitellius, qui morte occisus turpissima, humana caruit sepultura. Domitianus ei proximus, qui B. Ioannem euangelistam in Pathmos insulam relegauit, damnatus est a senatu et in palatio interfectus. Aurelius Commodus, Heluius Pertinax, Iulianus quoque Heluii interfector, Aurelius etiam Antoninus, Macer, Macrinus, Marcus Antoninus, Alexander Romanus, Maximinus Iulius, Gordianus, Philippus et Decius, Gallus preterea et filius eius uolusianus, Quintillus, Aurelianus, Probus, omnes hi et alii, quos tam de gentibus, quam de Iudeis alibi recensemus, quia presumptuose et inique gladii exercuerunt officium, in ore  gladii corruerunt [79 1Kb] . Quia, sicut peta commemorat:

Ad generum Cereris sine cede et uulnere pauci
Descendunt reges, et sicca morte tyranni [80 1Kb] .
uerbum enim Prophete est: uiri sanguinum et dolosi non dimidiabunt dies suos [81 1Kb] . Sane inter eos, quos modo notauimus gladio animas exhalasse, fuerunt plerique, qui non utebantur gladio, nisi ad fructum iustitie, uel ad rebellionem gentis barbare expugnandam: et hi, completo debito uite cursu, naturali resolutione corporis tributum conditionis humane soluerunt. Nerua enim [82 1Kb] , qui beatum Ioannem ab exsilio reuocauit: Aelius Adrianus [83 1Kb] , qui Ierusalem reedificauit, et eam suo nomine Aeliam designauit: Antoninus etiam Pius [83* 1Kb] et Antoninus philosophus gladiorum seuitiam euaserunt. Aurelius  autem, et Iulianus Apostata Christiani nominis persecutores pessimi ab ipso Christo celesti iudicio sunt percussi. uereor, ne uelis sequi uestigia Iuliani, qui cum esset uocatus in Domini sortem, ut fieret imperator, fecit se Christiane professionis exsortem.

Quid commodi tibi confert magne in gentibus nominationis ambitio? Recole uerba Christi, si te eius discipulum profiteris: Principes gentium dominantur eorum, et qui potestatem habent super eos, benefici uocantur: uos autem non sic: sed qui uult inter uos maior fieri, sit minister uester [84 1Kb] . Si acceptas ministerium Christi, si iugum Christi non detrectas, permane in ea uocatione, in qua uocatus es [85 1Kb] , dimittasque laicis populi principatum. Certe Philippus de Merlaico canonicus Carnotensis iugum  Domini abiiciens, sicut scis, ad arma se transtulit: cumque magnis populis nuper preesset, in prelio sagitta percussus interiit. Lex enim celestis est, et regula diuini iudicii, quod exitus huius uite infelices habebit, qui mundane dominationis obtentu Christi militiam derelinquit. Mors Philippi, et aliorum plurimum deterrere te potest. Dedit tibi Dominus in eis significationem, ut fugias a facie arcus. Scriptum quippe est: quia mulctato pestilente, sapiens astutior erit [86 1Kb] , iustusque lauabit manus suas in  sanguine peccatoris [87 1Kb] . Dicitur tamen, quod sic raperis ad uanitates, et insanias falsas, et quod abiecta gratia diuine uocationis, adeo ardenter affectas potentiam, ut subiectos spolies, ut per oppressionem tyrannicam de spoliis pauperum tibi iram et furorem Domini thesaurizes. Scriptum quippe est: Potentes potenter tormenta patientur [88 1Kb] . Plane, exactiones, quas sub pretextu comitis crebro facis, multorum, quas amicos et domesticos tuos existimas, tibi suscitauerunt inuidiam, ut sint, sicut scriptum est, inimici hominis domestici illius [89 1Kb] . Detestabilis quidem rapina est in clerico: Rapinas, inquit Propheta [90 1Kb] , nolite concupiscere. Certe actum rapiendi prohibuit ille, qui proiecit auaritiam ex calumnia, dum rapine concupiscentiam interdixit. Gryphus,  halietus, accipiter, miluus et uultur, quia rapaces aues sunt, reprobantur in lege Domini, et a sacrificio prohibentur [91 1Kb] . Si ergo uis teipsum offerre sacrificium Deo acceptabile, nec rapinis inhies, nec affectes potentiam, nec munus acceptes [92 1Kb] . Nam, teste Propheta: In quorum manibus iniquitates sunt, dextera eorum repleta est muneribus [93 1Kb] . Iob etiam dicit, quia ignis deuorabit corpora eorum, qui munera libenter accipiunt [94 1Kb] . Miror equidem, nec ad plenum mirari sufficio, unde hec ambitio maledicta adeo ardenter tibi obrepserit. Tribus enim episcopis abundanter sufficeret, quod tibi soli usurpas de patrimonio crucifixi. uereor autem ne te reprobauerit Dominus, et abiecerit a facie sua, quia erubuisti  ministerium eius, et iugum eius contumaciter abiecisti. Resipiscas igitur, et iram Domini preuenias tempestiue. Nam, si acuerit ut fulgur gladium suum [95 1Kb] , si arripuerit manus eius iudicium, uereor ne tunc penitere desideres, cum non possis. Cum enim exarserit in breui ira eius [96 1Kb] , succendentur inexstinguibiles flamme, quas tamen cum matura correctione, et paucis lacrymis penitentialibus poteras exstinxisse.

Quod asperius solito tibi scribo; quod numeri pluralis adulatione non blandior, pertinacia tua facit. Nam et exhortatorias, quas per abbatem Clarimarisci nuper tibi porrexeram, antequam easdem perlegeres, combussisti, et hominem Dei, qui uerba uite attulerat, contumeliis affecisti: cumque te pro  posse suo a uia mortis auerteret, tu sanctissimam exhortationem ipsius canino latratui, sicut dicitur, comparasti. Dominus auferat cor lapideum de medio tui, et te in obseruantia mandatorum tuorum stabiliat, ut eius minister esse desideres, qui uenit ministrare pro nobis.



EPISTOLA XLIII. AD PETRUM AMICUM MEDICUM.


ARGUMENTUM.---Indicat Petro medicine perito se ex itinere egrum nobilem uirum inuisisse, et medicinam illi fecisse; rationem morbi et medicine exponit, ac de cetero egrum illius cure committit.

Charissimo amico suo PETRO, magister P. Blesensis, salutem in uero salutari.

Nuper ingrediebar Ambaziam  , ubi uir nobilis Geldewinus grauiter egrotabat: occuritque mihi dominus castri, rogans humiliter et obnixe, ut diuerterem ad infirmum.

Asserebat enim, quod et si manum curationis ei non apponerem, haberet tamen ex uisitatione mea qualecunque solatium. Ad instantiam itaque magnatum, qui pro infirmo deuotissime supplicabant,  triduum ibi feci. Et quia propter occupationes meas, quas ipse nouistis, moram non poteram ibi facere longiorem, consilium meum fuit, ut uocarent uos: pinguique retributione uestram circa infirmum diligentiam excitarent. Licet autem sitis circumspectus in his, tanquam similia frequenter expertus; quia tamen testimonio Hippocratis est experimentum fallax, et quandoque uni reuelat Dominus, quod abscondit ab aliis: non tedeat uos audire huius egritudinis modum: symptomata etiam, que plenius uos instruent: et quibus auxiliis in egritudine sit utendum. Commune quidem medicorum uitium est, semper circa egritudines uariare: unde si tres aut quatuor ad infirmum ueniunt, nunquam in assignatione  cause, uel exhibitione cure conueniunt. Porro, sicut nos duo sumus conformes in uotis, sic et decet, ut identitas sit in nostris operibus et in uerbis. Ego siquidem primitias curationis adhibui: certusque sum, quod assequetur de facili sanitatem, si sit, qui prudenter continuet manum suam. Noueritis autem certissime, quia medium hemitriteum patitur: cum enim patiatur continue de tertio in tertium, magis affligitur. Scitis autem quod si minor hemitriteus esset, cum habeat generari ex phlegmate putrefacto in uasis, et extra, suos nunquam tertiaret assultus. Quod si maior hemitriteus esset, propter putrefactionem melancholie intus et extra in motu materie interioris, eger etiam motum et aptitudinem membrorum  amitteret: dentes etiam ipsius ad se inuicem clauderentur. Que omnia quia in hac febre minime accidunt, constat medium esse hemitriteum prouenientem ex cholera in uasis et stomacho putrefacta. Nam si in hepate putrefactio esset, quod quandoque solet accidere, urina rubea et tenuis  minaretur adustionem et ad nigredinem pertineret: quod, quia non accidit, uidetis materiam in uasis et stomacho residere. Ex quo igitur ueni, quia ipsa die eum febris inuaserat, feci ei uenam hepaticam aperiri. Et quia, dum morbus in augmento est  nondum est purgatione utendum, usus sum repressiuis, oleumque uiolaceum super cor et hepar, ac fronti eius apposui. Restat igitur, ut cum urina spissior plene digestionis tempus nuntiauerit, detis ei frigidum cahonis, quod dare tutius est, quam oximel, uel aliud: nam in illo tota malitia scammonee beneficio decoctionis euanuit. Optima etiam ei esset decoctio cassie fistule myrobalanorum citrinorum cum capillis ueneris et  seminibus citroli, et cucurbite, et melonis: si tamen infirmi uires hec uideritis posse pati. Dietam, sicut scitis, oportet esse pertenuem: ptisanam scilicet, et micam panis ter in aquis, aut quater ablutam, fomentationesque de maluis, et uiolis, et papauere, non deficiant circa pedes: nam ibi calor plurimum inualescit. Si uero uehemens calor arcem capitis, sicut euenire solet, inuaserit, radatur caput, atque aqua rosacea, et succo solatri, ac semper uiue, crassule etiam, et uermicularis, atque plantaginis, pannorum intinctione, caput, frons et  tempora mulceantur. Propter ingruentiam sitis lingua lauetur, sicut scitis, cum persilio, lignoque radatur. Ad insomnitates, papaueris nigri, malue, uiole, hyoscyami decoctio pedibus, herbeque decocte capiti apponantur. Contra inobedientiam uentris fiat suppositorium, aut clystre. Hec ideo scribo uobis, non ut indigeatis instrui, sed ut uobis securior, et egroto acceptior sit medicina, que de nostra communi deliberatione procedit. Frequenter enim ex aptitudine medici gratiosa, et ex quadam confidentia, quam egrotus inde concipit, natura iam deficiens conualescit. Oportet igitur uos circa hunc circumspectum esse ac strenuum, de cuius conualescentia, et magni titulus honoris uobis accrescet, et utilitas respondebit ad uotum.



EPISTOLA XLIu. AD ARNULPHUM LEXOuIENSEM EPISCOPUM  . [c. A. D. 1108.]


ARGUMENTUM.---Consulit A. Lexouiensi episcopo, ne ob molestias a principe uel capitulo, uel ab aliis iniuste illatas episcopatu cedat, sed tantum, si per ambitionis humane suffragia ad eum peruenerit.

Reuerendo Patri ac domino ARNULPHO Dei gratia Lexouiensi episcopo, P. Blesensis, salutem, spiritumque consilii et fortitudinis

Cum sitis uir alti consilii et prudentie approbate,  miror, quod a me et ceteris minoribus in re periculosa et ardua consilium postulatis, nisi quia et hoc ipsum prudentia est, in arduis rebus minorum explorare consilium. Frequenter enim minori reuelat Dominus, que a maioribus absconduntur. Habetis in desideriis episcopali administratione cedere, et ad sanctum otium uos transferre, si super hoc amicorum uestrorum habeatis consilium et assensum. Temerarium esset mihi in re tam periculosa et ardua precipitare sententiam, nisi prius omnes uestri status circumstantias cognouissem. Scio, quia iam declinatis in senectam et senium, corpusque confractum laboribus et etate, suum prenuntiat imperfectum. Habet equidem sanctorum Patrum institutio, ut episcopis infirmis et senibus  coadiutor addatur. Nam et ualerio Hipponensi episcopo adiunctus est Augustinus [97 1Kb] . Sic Ariminensi episcopo, auctoritate Gregorii: sic Bonifacio Maguntino archiepiscopo auctoritate Zacarie pape corporis incommoditate laborantibus, datus est coadiutor. Quod si principis indignationem, aut capituli uestri uexationes, aut alias huius uite molestias formidatis, et ideo pacem eligitis et quietem, hominem degeneris et deiecti animi decet hec facere, non uos; quem constat pre ceteris cor magnificum et munificum habuisse. Sane in hac requie non inueniretis requiem, et ecce in pace uestra esset amaritudo amarissima [98 1Kb] ; dum recoleretis, cum angustia spiritus gementes, uos ibi defecisse,  ubi fortius erat standum; abiectoque spiritu consilii et fortitudinis uideretis uos a pusillanimitate spiritus et modica tempestate subuersum. Ad resignationem episcopatus nulla, si mihi creditis, uexatio uos inducet. Nam hec omnia fortasse operatur Dominus, ut det uobis uexatio intellectum. Trituratur granum, ut reponatur in horreo; quadratur lapis, ut sine sonitu mallei in templi edificio collocetur: mouetur turbo, ut Elias rapiatur in celum [99 1Kb] . Si uero uestri principis gratiam affectatis, eam potestis obtinere leuissime; dummodo uos habeatis circa eum humiliter et deuote. Ipse homo est, qui rebellionem et contumaciam in episcopis super omnia detestatur. Ipse est, qui sola humilitate uincit et uincitur. Porro aliunde subesse potest legitima  resignationis occasio. Cum enim scriptum sit [100 1Kb] , quia proni sunt sensus hominis ab adolescentia in malum; dicitur, quod ab adolescentia cepistis ecclesiasticos honores olfacere, et ad hunc  honorem, qui nunc onerosus est uobis, obsequiis atque intercessionibus et aliis ambitionis humane suffragiis aspirare. Currite ergo ad conscientie uestre testimonium, et si inueneritis uos minus canonicum habuisse ingressum, sitis sollicitus de egressu. Nam hic resignatio habet locum: beato enim Gregorio [1 1Kb] teste, qui in ouile ouium, non per ostium, sed aliunde ascendit, ad eterne salutis brauium in uanum se fatigat, nisi honorem, in quo deliquit, penitus derelinquat. Sancta ergo et salubris est cogitatio, facta episcopatus cessione, priuatam eligere uitam, si recolitis conscientiam uestram iam dicte promotionis obtentu fuisse uel in modico uulneratam. Si mee paruitatis acceptatis consilium, nichil omnino retinebitis penes uos, quod  acquisieritis per peccatum. Iam aduesperascit uobis, et uite uestre inclinati sunt dies: obseruat etiam inimicus calcaneum uestrum, et ad luctam uos exspectat extremam. Dissoluite colligationes iniquas, et iugum exactoris abiicite. Deponite sarcinas ambitiose supellectilis, ne uos luctator occultus inueniat oneratum. Nudus athleta fortius dimicat. Natator exuitur, ut flumen transeat. uiator exoneratur a sarcinis, ut expeditius currat. In hac uia torrentem mortis nataturus estis, in proximo, pugnaturus cum eo, cum quo semper est anceps congressus, periculosus casus, difficilis reparatio, rara et nunquam secura uictoria. Nihil, queso, in uobis reperiat suum: sed qui uos in annis fortioribus quandoque deuicit, ipse uos uictorem inueniat, licet decrepitum  et infirmum. uale.



EPISTOLA XLu. AD ANONYMUM QUEMDAM. [C. A. D. 1174.]

ARGUMENTUM.---Negat Reginaldum Bathoniensem episcopum fuisse aut persecutorem aut occisorem S. Thome Cantuar. archiepiscopi; si quid uero uel uerbo uel facto in eum deliquerit, id ex ignorantia accidisse, uel certe eleemosynis, lacrymis, penisque sponte susceptis expiatum esse.

Arguitis et damnatis R. Bathoniensem electum  , tanquam B. Thome martyris persecutor fuerit et occisor. Scitis equidem, quam periculosum sit homini innocenti notam tanti criminis inurere, et aduersus innoxium detestabilem suscitare infamiam: quam cum abolere uolueritis, ipsius excursum  non poteritis cohibere. Scio, quia martyrem dilexit ex corde, et inter desiderabilia huius mundi fuit in uotis eius quandoque precipuum familiaritati et obsequio martyris adherere. Beatus siquidem  martyr suspenderat patrem suum episcopum Sarisberiensem  . Nec mirum eo tempore uidebatur, si filius afflicto patri compatiens, quandoque durius, aut minus consulte de sancto martyre loquebatur. Nam et nos insensati uitam ipsius putabamus insaniam, et finem illius sine honore: sed computatus est inter filios Dei et sors illius inter electos [2 1Kb] . Quidquid faciebat, caritatis obtentu et zelo iustitie, in crimen odii et inuidie uertebatur. Sed e contra, quidquid machinabatur ad eius infamiam humana malitia, eidem conuertebat Dominus ad coronam. De ipso capite nostro Iesu Christo, dicit Isaias: Nos putauimus eum leprosum, et percussum a Deo, et humiliatum [3 1Kb] . Et nos quidem pretiosissimum Christi membrum leprosum reputauimus  et abiectum. Hec est lepra, que in sanctos Domini se diffundit. De hac lepra in Leuitico [4 1Kb] memini me legisse: Si effloruerit lepra discurrens in cute, sacerdos lepram mundissimam iudicabit. Cum omnis lepra immunda sit, lepra infamie, que sanctorum afficit innocentiam, munda est; nam cum exterius excurrat sinistra opinio, cum exterius mentiatur iniquitas sibi, sanctorum anime in manu Dei sunt [5 1Kb] , iustique uerba exterioris contumelie contemnentes, de thesauro conscientie sunt securi. Nota in Christo huius lepre uestigia, que a capite in membra, a patre in filios deriuatur. Curabat Dominus languentes et uiolator Sabbati dicebatur. Non est, dicebant, hic homo a Deo, qui Sabbatum non custodit [6 1Kb] . Eiiciebat demones, et hoc maleficiis  ascribebant. In Beelzebub principe demoniorum, inquiunt, eiicit demonia [7 1Kb] . Nunc Samaritanum, nunc filium fabri eum uocabant [8 1Kb] . Ideo describit eum Zacarias sordidis uestibus indutum [9 1Kb] , quod ei, et imitatoribus eius conuenit, ut in ueste sordida sit decor mentis, et in cute leprosa sit munditia cordis, et inter contumelias detractorum pura et munda conscientia sit in sanctis. Propterea sponsa in Canticis [10 1Kb] dicit: Nigra sum, sed formosa. Si ergo Bathoniensis electus, sicut et nos omnes, uitam martyris quandoque habuit in derisum, si patri suo beneficium relaxationis obtinere curauit, non est quod ei debeat imputari ad crimen. Sed, et si aduersus eum deliquit in aliquo, eum excusabilem  ignorantia facit. Ecclesiam Dei persecutus sum, dicit Apostolus, sed misericordiam consecutus sum, quia ignorans feci [11 1Kb] . Credo, quod si sanguis Abel clamat de terra ultionem [12 1Kb] , sanguis mitissimi martyris clamat remissionem peccatorum, in his maxime  penitentiam qui agunt humilem et deuotam. Scio autem, quantum exterioribus signis perpendere potest humana fragilitas, quod si prefatus electus aliquid attentauerit in contumeliam martyris, illud expiauit asperitate cilicii, largioribus eleemosynis, lacrymis profusioribus, et austerioribus disciplinis. Res est plena periculi, sinistra de homine innoxio suspicari. Ideo Apostolus ad Romanos scribens, ait: Infirmum autem in fide assumite, non in suspicationibus cogitationum [13 1Kb] . Nulli aut pauci hodie sunt, qui conscientias alienas inspiciant, qui cum Eliseo dicant ad Giezi: Nonne cor meum in presenti erat, quando accepisti argentum et uestes [14 1Kb] a Naaman? Temerarium est, si tuum delictum dissimulas et iudicas alienum. uerbum Satirici  est:

Ut nemo in sese tentat descendere, nemo [15 1Kb] :
Sed precedenti spectatur mantica tergo.

Nolite ergo hominem criminose arguere, nolite iudicare seruum Domini: suo enim domino stat aut cadit. Eius est iudicium, qui scrutatur corda et renes [16 1Kb] , qui scrutatur Ierusalem in lucernis [17 1Kb] , cui cogitatio hominis confitetur [18 1Kb] . Pro minimo mihi est, dicit Apostolus, ut ab homine iudicer, aut ab humano die [19 1Kb] . Cui concordat, quod per Isaiam dicit Dominus: Nolite, inquit, timere opprobrium hominum, et blasphemias eorum ne timeatis [20 1Kb] . Ei soli relinquatur iudicium, cui omne iudicium dedit Pater [21 1Kb] . Ipse licet nunc multa sustineat patienter, iudicaturus est tamen tempore suo. Cum accepero, inquit,  tempus, ego iustitias iudicabo [22 1Kb] . Tunc boni discernentur a malis [23 1Kb] . Deus enim deorum Dominus loquetur, et uocabit terram [24 1Kb] : habensque uentilabrum in manu sua [25 1Kb] , ueniet ut discernat populum suum [26 1Kb] . Interim autem cum Hierosolymitis habitat Iebuseus [27 1Kb] . Interim in horto patrisfamilias simul sunt saliunca et abies, urtica et myrtus [28 1Kb] . In grege Iacob animalia alba et nigra, agni et hedi [29 1Kb] . In reti Petri pisces boni et mali [30 1Kb] . In arca Ne animalia munda et immunda [31 1Kb] . In agro Domini lilia inter spinas [32 1Kb] , et zizania inter spicas [33 1Kb] . In arca Domini granum cum palea. In cella Christi uinum cum acinis [34 1Kb] , oleum cum amurca. Non est nostrum aliquem iudicare [35 1Kb] : nouit enim Dominus, qui sunt  eius [36 1Kb] . Consulo igitur, frater, et exhortor in Christo, ut cessemus a uerbis etiam ad rem non pertinentibus: cumque futuri sint primi nouissimi, et nouissimi primi [37 1Kb] , credo, quod uos precedet ad uitam, quem nouissimum reputatis.



EPISTOLA XLuI. AD RICARDUM SYRACUSANUM EPISCOPUM  . [A. D. 1173?]


ARGUMENTUM.---Causam Rihcardo episcopo reddit, cur in Siciliam reuerti nolit, uidelicet propter eris inclementiam: tum excurrit in laudes B. martyris Thome Cantuariensis; ac denique episcopum, ad quem scribit, hortatur ut in Anglia, patrio solo, reliquum uite conficiat.

Charissimo Patri ac domino RICARDO, Dei gratia Syracusano episcopo, P. Blesens., salutem in uero salutari.

Quod me in Siciliam redire cupitis, et estis de mea reuocatione solliciti, gratiarum actiones uobis refero, quantas possum; uerumtamen non sum adeo  prodigus uite mee, ut uelim requiem pro labore, securitatem pro periculis, pro egritudine sanitatem, pro peregrinatione patriam, uitam pro morte, delicias pro angustiis permutare. Terra siquidem uestra deuorat habitatores suos nec parcit etati, nec sexui defert, nec personam considerat, nec fauorem conditionis, nec gratiam dignitatis acceptat. Triginta et septem anime cum domino Stephano  Siciliam sunt ingresse, omnesque in morte conclusi sunt, preter me et magistrum Rogerium Northmannum  , uirum litteratum, industrium et modestum. Nos solos eduxit Dominus per misericordiam suam de medio umbre mortis  in fortitudine manus sue [38 1Kb] . Cumque uix aut nunquam permittatur egressus his, qui semel ingressi sunt: nolo ingredi;

   quia me uestigia terrent
Omnia, te aduersum spectantia, nulla retrorsum [39 1Kb] .
Contraxit ab ere suo Sicilia  ; contraxit et a malitia inhabitantium in ea, ut mihi odibilis, et quasi inhabitabilis censeatur. Ipsam abominabilem mihi reddunt eris distemperantia, et ueneni distemperatio frequens, cuius immanissima crudelitate ibi periclitatur assidue nostratum incauta simplicitas. Quis, queso, ibi securus inhabitat, ubi preter ceteras passiones, montes ignem infernalem semper euomunt, et fetorem sulphureum euaporant? Nam ibi procul dubio est porta inferi, de  qua dictum est: A porta inferi erue, Domine, animam meam. Porte, inquam, mortis et inferi sunt montes Trinacrie  , ubi absorbentur a terra homines, et descendunt in infernum uiuentes. Dulcedinem natiui eris uestri Anglici, omnemque escam terre nostre abominata est anima uestra, et appropinquauit usque ad portas mortis. Omnis quantuscunque cibus fuerit, siue potus apud nos, salutaris est et acceptus. In tenuibus dietis peccant uestrates: cumque uiuant apio tantum et feniculo, in quibus fere est totus uictus uester; ex his tamen generatur humor, qui semper in causam morbi acutissimi, et mortis materiam computrescit. Illud  autem adiicio, quod assidue legitur in libro experientie; quia, cum scriptum sit [40 1Kb] , quod omnes insulares populi sint generaliter infideles, Sicilie habitatores sophistici amici sunt, et occulti atque perditissimi proditores. uobis ista non scriberem, nisi uos hec eadem certo et frequenti experimento didicisse nouissem. Inde est, quod cum alios fideles sibi populos flagellet Dominus in spiritu misericordie et mansuetudinis; plebem Sicilie flagellat, nunc in iudicio Sodome et Gomorrhe [41 1Kb] , nunc in plaga Dathan et Abiron [42 1Kb] , nunc in spiritu iudicii et ardoris.

Scitis, quod Aetna mons  frequenter ignes suos in immensum circumquaque diffundit: et adhuc per spatium diete unius undique combusta et deformata  est tota facies regionis. Seuientis flamme procellosa uorago omnes incolas, aut expulit, aut combussit. Hereditas miserorum data est in combustionem et cibum ignis; et, ut expressius loquar, ignis et sulphur, et spiritus procellarum pars calicis eorum [43 1Kb] . In omnem terram, et in fines orbis terre iam exiit plaga illa, qua nuper in Sicilia percussi sunt Catanenses in uigilia B. Agathes, cum episcopus ille damnatissimus  , frater Matthei notarii  , qui, sicut scitis, sibi sumpsit honorem non uocatus a Domino tanquam Aaron, et qui ad sedem illam non electione canonica, sed Giezitica uenalitate intrauit; cum, inquam, abominationis offerret incensum, intonuit de celo Dominus, et ecce terremotus magnus factus est. Angelus enim  Domini, percutiens episcopum in furore Domini, cum populo et uniuersa ciuitate subuertit. Patet itaque, quia beatissime Agathes offensam suis exigentibus peccatis incurrerant.

Non sic, queso, irascatur nobis benignissimus martyr noster B. Thomas. Si exarserit in breui ira eius [43* 1Kb] , patientiam quam semper habuit non dediscat, et iratus misericordie recordetur. Spes equidem mea est, quod quoties nobis Dominus flagellum sue indignationis intentat, stat martyr in confractione pro nobis atque gemitibus inenarrabilibus misericordiam iudicis interpellet. Exsulta, Anglia, exsulta, occidens, quia uisitauit nos oriens ex alto [44 1Kb] . Thomam apostolum India et Orientalis regio iactitabat; sed occidentalem respexit Ecclesiam, qui in  celis habitat et humilia respicit [44* 1Kb] . Dedit Dominus Anglie Thomam nostrum, non inuidemus Indie Thomam suum. Sit Thomas apostolus in India; sit Thomas martyr noster in Anglia, ut per hos duos testes Christi ab ortu solis usque ad occasum sit laudabile nomen Domini. Eat, qui uoluerit, in Indiam ad suffragia beati apostoli: tam longa peregrinatio nimis laboriosa est mihi; mihi sufficit Thomas meus. Ille palpauit latus Domini, et fixuras clauorum; ille, quia uidit, credidit: beatus, qui non uidit, et credidit, nec dubitauit; atque holocaustum Christo, et pro Christo se obtulit. Non laboro martyrem apostolo comparare, cum apostolus sit maior martyre. Sed gloriosum est nos habere martyrem, qui apostoli nomen habeat, et  apostolum miraculis aut imitetur, aut uincat. Non indignatur apostolus, quia nec indignatur Dominus apostolorum et martyrum, si quandoque Spiritus sanctus in operatione uirtutum plenius et celebrius alicui se infundit. Et hec, inquit Dominus, facietis, et maiora horum facietis [45 1Kb] . Amor martyris a proposito meo aliquantulum me abduxit; reuertor ad propositum. Sed ad uos, amantissime Pater, in Siciliam non reuertar. Fouet Anglia me iam senem, que uos fouit infantem. Utinam relinqueretis terram illam, Pater, montuosam et monstruosam, et ad natiui eris dulcedinem rediretis. Ad hoc uos mouere debuerant diuturnitas et securitas uite, amor patrie, nature lex, conditio nutriture, precipue autem, et pre omnibus amor domini regis  Anglorum, qui uos brachiis sincere caritatis amplectitur. Et nisi gratiam respueritis oblatam uobis in terra natiuitatis uestre, incomparabiliter preparauit gloriam et honorem. uestre, queso, natiuitati sepultura respondeat: uelitis apponi patribus uestris, et Anglia cineres uestros, quos produxit, excipiat. Dulce est in amicorum amplexibus mori, charorum lacrymis excipi, cum suis progenitoribus sepeliri. In cuius rei obseruantiam, sicut legitis, sancti patriarche plurimum fuere solliciti. Fugite, Pater, a montibus flammiuomis, suspecta sit uobis Aetne uicinitas, nec uos morientem uideat regio infernalis.





EPISTOLA XLuII. AD HENRICUM III ANGLORUM REGEM. [A. D. 1174.]


ARGUMENTUM.---Richardus Cantuariensis archiepiscopus Henricum, Henrici II regis Anglorum filium, hortatur ut a bello, quod in parentem suum mouerat, absistat; et, ni faciat, excommunicationem minatur.

HENRICO tertio, Dei gratia regi Anglie, et domini regis filio, RICHARDUS Cantuar. Ecclesie humilis minister, spiritum consilii cum salute.

 Si quid durum tibi locuturi sumus, illustrissime princeps, sustine patienter; nam ex abundantia cordis, et uehementia doloris os loquitur. Non feras moleste, si rogamus, que ad pacem sunt, si operam damus, ut conuertantur corda filiorum ad patrem. Dolemus, doloremque dissimulare non possumus, quia patrem tuum persequeris, terramque ipsius, quam usque ad sanguinis effusionem tueri debueras, tu ipse das in direptionem et predam. Et unde hoc tibi, quod Brebantionum factus es ductor  , gentique excommunicate et perditissime adhesisti, ut perderes deuotissimam tibi gentem? In quo te offendit, in quo gratiam tuam demeruit pater tuus? Nunquam tibi exhibuit se dominum, siue regem, sed quasi procuratorem regni tui, et in rerum tuarum  administratione fidelissimum seruientem. Tibi, et non sibi uiuit. Tuum est, quidquid potest, quidquid scit, quidquid facit, quidquid congregat, quidquid habet. Ubi est filialis affectio? ubi est reuerentia patris? ubi est lex nature? ubi est timor Dei? ubi sunt sacramenta illa, que patri tuo coram nobis corporaliter prestitisti? Ubi est intercessio illa, qua nos et alios episcopos terre patri tuo pro te fideiussionis uinculo obligasti? putas ita Deo illudere? Ipse est rex regum, terribilis apud reges terre, et qui aufert spiritum principum. Dilige et honora, fili carissime, patrem tuum, ut, pro honore exhibito patri, tibi sit longitudo dierum. Honora patrem tuum et matrem tuam, dicit Dominus, ut sis longeuus super terram [46 1Kb] . Filius qui maledicit patri aut  matri, in lege Domini lapidatur [47 1Kb] . Cum ergo male agere sit longe grauius, quam maledicere, merito pene subiacet grauiori, qui patrem aut matrem contumeliis afficit, et molestat iniuriis. Teste Salomone [48 1Kb] : Gloria patris est filius sapiens; Deo uero abominabilis est qui contumeliam facit patri. Quam grata, quam fauorabilis, quam suauis, quam amabilis, quam Deo accepta sit erga parentes affectio  filialis; quam uero exsecrabilis et damnata, atque penalibus exterminanda suppliciis irreuerentia in parentes, multis docemur exemplis. Multa legimus, que te et alios ad paterne reuerentie obseruantiam efficaciter exhortantur. Philippus inter Romanos principes primus fuit fidei Christiane professor. Philippum filium habuit; qui cum esset, patre uiuente et consentiente, in imperialem apicem sublimatus, summe sibi glorie ascribebat, quod patrem haberet superstitem, cuius imperio non minus humiliter obediebat imperator, quam miles deuotus, uiuens in omnibus, que habebat, ad patrem, non ut imperator, sed ut filius. Hermes, Agathoclei regis filius, cum pater eius ageret in extremis, et a populo postularetur in regem, respondit, se regni  officium non debere presumere, quandiu pater eius uiuere speraretur; cuius prudentia erat in administratione reipublice approbata. Decius imperator cum Decium filium suum imperiali diademate proponeret insignire, renuit minor Decius, dicens: uereor, ne si fiam imperator, dediscam esse filius. Malo tamen non esse imperator, et humilis filius, quam esse imperator, et filius indeuotus. Imperet pater meus: meum imperium sit parere humiliter imperanti. uolusianus imperator, Galli imp. filius, licet cum patre suo imperaret, nichil tamen se commune habere cum patre proposuit; nisi quod cum pater eius occideretur ab hostibus, se pro eo et cum eo permisit occidi. ualerianus imperator [49 1Kb] , de cuius  tyrannide beati martyres Sixtus et Laurentius felici triumphauere martyrio, quia patrem suum quadam die atrociter uerberauit, a Sapore rege Persarum captus, apud eum adeo ignominiosa seruitute consenuit, quod quoties rex erat ascensurus in equum, ualerianus humi acclinis eum in sellam dorso, non manibus attollebat, uitamque in hac probrosa seruitute finiuit. De Absalon taceo [50 1Kb] , quia historia nota est uniuersis. Adramelech et Sarasar, filii Sennacherib [51 1Kb] , quia persecuti sunt patrem suum, a regno expulsi dati sunt in captiuitatem, et in opprobrium, et in mortem [52 1Kb] . Demetrius, filius Demetrii regis, patrem suum crudelissime persecutus, uagus et profugus super terram uitam miseram exsilio et opprobrio terminauit. Aristobulus [53 1Kb] , quia  matrem suam pregnantem uinculis carceralibus mancipauit, in morte et sanguine fratris sui Antigoni, quem super omnia diligebat, miserabiliter exspirauit. His et aliis innumerabilibus exemplis intelligere potes, fili carissime, quantum sit apud Deum et homines commendabilis exhibita patri reuerentia, quantum sit exsecrabilis, et infaustis damnata euentibus iniuria parentibus irrogata. Porro mihi uidetur degenerare filius, cuius uoluntas a paterna uoluntate dissentit. Nam eius caro et sanguis est, et de patris essentia suam essentiam mutuauit.  Auelle a sole solis radium, et non lucet; riuum a fonte, et arescit; ramum ab arbore, et siccatur; membrum a corpore, et putrescit. Separa filium a deuotione paterna, et iam non est filius, sed frater et collega eorum, quibus dicitur: uos ex patre diabolo estis [54 1Kb] . In principio Isaie legitur [55 1Kb] : Filios enutriui et exaltaui: ipsi autem spreuerunt me. Ultimum autem uerbum eiusdem prophete est: uermis eorum non morietur, et ignis eorum non exstinguetur [56 1Kb] . Probitatem tuam, prudentiam, liberalitatem, constantiam, pulchritudinem, atque alias gratiarum dotes, quibus te natura multipliciter illustrauit, mundus predicat uniuersus. uerumtamen, si erga patrem tuum humilitatem et dilectionem in ueritate non exhibes, quanto celebrior est laus tua, tanto in  maius et communius opprobrium conuertetur.

Nouisti quia pater tuus, homo est, qui sola humilitate sibi exhibita mansuescit. Sis ergo ei subiectus, et ipse suam tibi per omnia subiiciet uoluntatem. Exhibe te patri in uera humilitate filium, et ipse tibi se non solum patrem exhibebit, sed famulum. Eris rex regis, et dominus domini tui, qui ad hoc tibi uiuit, et sibi moritur, ut post mortem ipsius magnifice uiuas, regnumque et solium tuum cum multis laboribus et expensis corroborat et confirmat, ut ipsum futuris temporibus barbare hostilitatis persecutio non subuertat. Heres tui patris es, et successor in regno; de hereditaria successione securus et certus, sustine, non festines; quia, teste  Salomone: Hereditas, ad quam in principio festinatur, in nouissimis benedictione carebit [57 1Kb] . Nimis damnabiliter te seducit adulatorum suggestio, qui tibi submurmurant et suadent, ut certam in regno tibi uindices portionem; porro isti non tantum honorem tibi, quantum sibi honorum et bonorum distributionem desiderant, et ut in populum miserum suum exerceant dominatum. Nonne consultius tibi esset per prudentiam fidelissimi patris in pace populum conseruare, quam per adulatores infidos quietem et pacem commissi tibi populi conturbare? Sane cum multis uiolentiis et peccatis non posset de regno Francorum summa illa pecunie extorqueri, quam nunc sine labore et crimine tuo tibi liberalitas paterna largitur. Utinam scires quam dulce, quam  iucundum sit habere, et habitos uenerari parentes. Hec suauissima iucunditas et frequenter, dum parentes uiuunt, ignoratur, et ex sola parentum amissione cognoscitur. Adhuc, amantissime fili, deuote et humiliter supplicamus, quatenus facias, et loquaris pacem in plebem tuam: et derelicta societate illius excommunicate et perdite gentis, que te in deuium malitie trahit, reuertaris ad patrem. Nos autem ita honori et commoditati tue studebimus prouidere, quod amplius obtinebis pacis beneficio, quam possis per ignem et gladium extorquere. Quod  si nostro et suffraganeorum nostrorum consilio, qui super hoc generaliter tibi scribunt, acquiescere et consentire detrectes, scias nos recepisse a summo pontifice in mandatis, ut te et omnes, qui pacem domini tui turbant, sublato appellationis remedio, excommunicationis uinculo innodemus, nosque mandatum nobis iniunctum, licet inuiti et dolentes, prompto effectu, et debita reuerentia, nisi infra quindecim dies resipueris, plenissime prosequemur.



EPISTOLA XLuIII. AD WILLELMUM PAPIENSEM  CARDINALEM. [A. D. 1178]

ARGUMENTUM.---Gratulatur diuturnum schisma in Alexandrum tertium excitatum, prudentia et eloquentia Willelmi Papiensis cardin. apud imperatorem  Fridericum tandem exstinctum. Deinde Octauianum schismatis auctorem, eiusque electores, acriter perstringit.

Reuerendo Patri ac domino WILLELMO Papiensi, sacrosancte Romane Ecclesie presbytero cardinali, PETRUS Blesensis deuotissimus eius filius, salutem et sincere dilectionis affectum.

Benedictus Deus et Pater Domini nostri Iesu Christi, qui tandem respiciens in faciem testamenti sui uos elegit et preelegit, ut per gratiam prudentie et facundie uobis diuinitus date scissura schismatis consueretur ad unitatem, et Ecclesia Dei de uariis laboribus respiraret ad pacem. Petri quippe nauicula diutissime tempestuosis fluctibus estuauit; cumque mirabiles essent elationes maris,  mirabilior in altis Dominus statuit procellam in auram. Effusa enim contentione super principes,  cum errarent in inuio et non in uia, ille qui imperat uentis et mari, imperauit imperatori; qui, cum nuper in Ecclesiam Dei efferata rabie deseuiret, hodie per gratiam Christi decrudescit in eo seueritas, et iracundia eius mansuescit in gratiam. Hodie per gratiam Redemptoris, qui uos ad hoc specialiter fecerat gratiosum in uerbis, persecutor Ecclesie factus est filius, de lupo factus est agnus, de hoste amicus, de superbo deuotus; humiliauit eum, qui est ante secula, qui humiliat omnem altitudinem extollentem se aduersus scientiam Dei [58 1Kb] . Nimis oppresserant, et in conculcationem dederant Christi Ecclesiam seculares; sed hodie erecta est in superbiam seculorum, et amodo superborum et sublimium colla calcabit, sicut dicit Dominus per  prophetam: Ponam te in superbiam seculorum, non uocaberis ultra derelicta, sed ciuitas sancta [59 1Kb] . Octauianus ille auctor schismatis  toto tempore uite sue congregauerat opes et diuitias, ut quietem Ecclesie perturbaret. Suis igitur largitionibus ita infascinauerat sapientes huius seculi, quod magnatum sibi conciliauerat fauorem et gratiam, magnamque partem curie secum traxerat in errorem. Sed iuxta uerbum Ieremie [60 1Kb] prophete: Perdix fouit, que non peperit, fecit diuitias, et non in iudicio, in nouissimo tempore derelinquent eum, et in fine suo apparebit stultus. Erectus fuerat Octauianus in contumeliam Ecclesie Christi, et cecidit. Satanas enim Satanam expulit, et abstulit eum primogenita mors, sicut dicit Iob [61 1Kb] ; superbia namque primitiua  mortis generatio est. Post hunc exaltatus est Guido Cremanus  , et corruit. Post ipsum eleuatus est  Ioannes Struma, et deiectus atque confractus euanuit. Ecce idolum Dagon, quod iuxta arcam Domini fuerat eleuatum prius, cecidit prostratum [62 1Kb] . Erectum secundo corruit, ex magna parte confractum. Eleuatum uero tertio, tandem totum confractum inuentum est, et toto corpore dissipatum. Sic Octauianus in superbia et abusione sibi summum usurpauerat sacerdotium, et propter hoc uehementi schismate turbauerat urbes, et regna concusserat, sortem habiturus cum Core, Dathan et Abiron, quorum se imitatorem fecerat. Ecce quod de ipso et consimilibus predixerat Isaias [63 1Kb] . Nunquid non est iste uir, qui turbauit terram, qui concussit regna, qui posuit orbem terre desolatum, et urbes eius destruxit? detrahetur ad inferos superbia eius,  concidit cadauer eius: subter eum sternetur tinea, et operimentum eius erit uermis. Adhuc recolo, quam gloriosus erat in oculis suis, quam pomposus in uerbis. Fui presens, ubi se faciebat tanquam statuam adorari. Nam et ego cum aliis in uia ad Romanam curiam a carnificibus eius captus, et spoliatus, et cesus sum: cumque socii mei coniecti in uincula in compedibus remansissent, ego, preueniente Christi misericordia, nec flexi genua mea ante Baal, nec in compedibus pedem fixi, sed relicta sindone, et omnibus perditis per murum in sporta dimissus sum, et sic effugi manus suas. Scit Deus, quia non mentior, et ab ea die semper  exoraui Altissimum, ut eius superbiam deiiceret, qui superbos humiliat: et tandem completum est in eo uerbum Iob dicentis de rege superbie: Si ascenderit in celum superbia eius, et si nubes caput eius tetigerit, quasi sterquilinium in fine perdetur, et qui eum uiderint, dicent: Ubi est? uelut somnium auolans non inuenietur, transiet sicut uisio nocturna [64 1Kb] . Eius et omnium complicum suorum memoria damnata est in eternum. Isti sunt Allophyli, qui cum in arcam Domini irruere et eam capere presumpsissent, percussit eos Dominus in posteriora, opprobrium sempiternum dedit illis [65 1Kb] . Nonne isti in posteriora percussi sunt, quorum finis interitus, quorum posteritas damnata est, ut successor eorum in Ecclesia Dei de cetero non resurgat?  Semper redibit in memoriam iniquitas patrum, et peccatum Octauiani non delebitur in eternum [66 1Kb] . Ipse enim erat, qui crudelius ceteris clericos affligebat, persecutus homines inopes et mendicos, et compunctos corde mortificans. O quam cecus et turbidus est inuidie oculus. Ubi, queso, erant cardinalium corda, quando filium superbie, et idolum abominationis in apostolatus apicem erigebant? Ut de uobis taceam, ne uidear adulari, quomodo clausis oculis transierunt dominum Bernardum Portuensem  , Henricum Pisanum  , dominum Hyacinthum  , dominum  Humbaldum episcopum Ostiensem?  respuerunt homines pacis, et hominem dissensionis et scandali erexerunt. Sane notare hic possumus problema Ioathan de filiis Gedeonis, de quibus sibi ducem eligere filii Isrel uolentes, contemptis filiis legitimis, Abimelech spurium, et crudelem iudicem elegerunt, iuxta cuius uerbum, ligna siluarum, non oliuam, non ficum, non uitem, sed rhamnum elegerunt sibi in regem, et egressus est ignis de rhamno, et deuorauit cedros Libani [67 1Kb] . Egressa est ab Octauiano malitia, que totum orbem tumultuose concussit, sed tandem manus Domini per ministerium lingue uestre preter spem, et super uota omnium, omnia uirtute ineffabili tranquillauit. uester sum, et utinam se offerat opportunitas, ut me probetis  per experientiam uestrum esse. Adhuc memoriter teneo quam pie, quam misericorditer me ab exsilio reuertentem uagum et profugum apud uos exceperitis, nudum cooperuistis, pauistis famelicum, et, ut multa paucis includam, in me totum misericordie senarium compleuistis [68 1Kb] . Ille pro me uobis retribuat, qui bonorum retributor est operum, et pauperum fideiussor.



EPISTOLA XLIX. AD DECANUM CARNOTENSEM, ET ARCHID. BLESENSEM.

ARGUMENTUM.---Multis uerbis deplorat canonicorum quorumdam Carnotensium amicorum et collegarum suorum nequitiam, quod, ut ipsum prepositure Carnotensis dignitate spoliarent, patrem suum etiam infamare conati fuerint; cuius innocentiam  hic tuetur.

Charissimis amicis et sociis G. decano Carnoten. et G. archidiacono Blesensi, P. Bles. Bath. archid., salutem et uiscera compassionis induere.

Patior, patior uehementer, et non est, qui compatiatur, qui misereatur afflicto. Miseremini mei, miseremini mei, saltem, uos amici mei, quia manus Domini tetigit me [69 1Kb] . Diu laboraui in gemitu meo, sed nunc materiam gemitus deduco in publicum: ideo et uerba mea dolore sunt plena. Exitus aquarum deducunt oculi mei [70 1Kb] , et torrentes effluunt lacrymarum. Sagitte enim Domini in me sunt, quarum indignatio ebibit spiritum meum [71 1Kb] ; et torrentes  iniquitatis aliene conturbauerunt me. Utinam aperiantur cataracte miseri capitis mei, et totus in lacrymas fluam; multis enim solatio sunt lacryme, et ex parte maxima magnitudinem doloris imminuunt. Dolor siquidem speciem ignis gerit, quia dum plus tegitur, plus ignescit. Si me Dominus in amissione rerum temporalium, aut amicorum morte, aut in afflictione proprii corporis flagellasset, totum equanimiter sustinerem; sed plagam sentio, que ad interiora cordis mei penetrat; nec minus angustior, quam si quis mea uiscera a me uiolenter auellat. Nonne uiscera mea amici mei sunt, quos foueo et qui me fouent in obsequiorum dulci commercio, in identitate affectuum, sine quibus omnis cogitatio mihi esset tedium, omnis operatio labor,  omnis terra peregrinatio, omnis uita tormentum. Quibus uiuo, nisi amicis? sine quorum solatio mihi uiuere esset mori.

He sunt cruces, amici mei karissimi, quibus amicus uester affligitur. He sunt angustie, quas deplorat, quoniam amici eius conuersi sunt in arcum prauum, ut sint inimici hominis domestici eius [72 1Kb] . Illi, de quorum dilectione confidentius presumebat, et ad quos diligendos totam effuderat animam suam, facti sunt hostes eius in capite. Domini nostri Carnotenses, quorum frater et concanonicus eram, quos ex toto interiore homine diligebam, uerbum iniquum constituerunt aduersum me. Posuerunt aduersum me mala pro bonis, et odium pro dilectione mea [73 1Kb] . In causa siquidem, quam habebam  aduersus R. Saresberiensem  super prepositura Carnotensi, quam adhuc mihi uindico tanquam meam, iudicibus nostris infames litteras porrexerunt, meique patris uitam nequissime deprauantes, sic nomen meum denigrare conati sunt. Contra mortuum, et aduersus innocentem insurrexerunt in me testes iniqui, et mentita est iniquitas sibi [74 1Kb] . Deum testor, et innocentiam Christi, patrem meum uixisse innocenter et sancte; fuit enim homo simplex et rectus, ac timens Deum [75 1Kb] , sine querela et dolo, et mansuetus, et mitis, et humilis. Quod quidem non adeo confidenter assererem, nisi quia id ipsum uos et tota prouincia cognouistis.  Indubitanter scitis, quod si pater meus fuisset litteris imbutus, prudentia et sancta eius conuersatio copiosissime suffecisset ad regimen eminentissime dignitatis. Confidenter extollo et predico patrem meum, cuius me malo filium exstitisse, quam illius nobilis proditoris, a quo noster emulus, sicut scitis, iactitat se fuisse progenitum. Nihil equidem mihi conscius sum [76 1Kb] , nec uos apud uos aliquid inuenire possetis, unde posset esse notabilis pater meus, nisi quia non fuit de ditioribus regionis. Certe uirtus in diuitiis non consistit; nam ecce peccatores, et abundantes in seculo obtinuerunt diuitias [77 1Kb] . Eum tamen satis iudico diuitem exstitisse, cui et suis et pauperibus Christi, quorum se ministrum deuotissimum semper exhibuit, sue facultates sufficerent  abundanter. Satis commendabiliter diues fuit, qui in edificiis, in terris, in pratis et uineis abundauit. Sane, etsi pauperrimus exstitisset, nobilitatis tamen titulos paupertas non adimit. Sicut publice notum est, pater meus et mater mea de optimatibus minoris Britannie traxerunt originem. Nec istud ad iactantiam dico, sed ut obstruatur os loquentium iniqua, qui de sua nobilitate satis degenere detrahendi sumunt audaciam. ueram quidem et commendabilem reputo nobilitatem, cum generis claritate uirtutem: cuius omnino exortes sunt, qui patri meo obiiciunt sui exsilii paupertatem. Nonne exsulauit Brutus? Nonne exsulauit Aeneas? in eorum tamen exsilio non degenerauit Troiana nobilitas.  Illud pro certo comperi: quod si quid turpitudinis, uel in me, uel in patre meo cognouisset emulus, libentissime illud in publicum deduxisset. Ego autem bene conscius mihi, et nichil talium suspicatus,

Non exspectato uulnus ab hoste tuli [78 1Kb] .
In domo Dei, in ecclesia Beate uirginis Carnotensis, cuius canonicus eram, amicus illius esse credebar, cuius erant contra me omnes cogitationes in malum, qui sub lingua blandienti, uenenum aspidum nutriebat. Quod si inimicus homo maledixisset mihi, sustinuissem utique: tu uero homo unanimis, dux meus et notus meus, qui mecum dulces capiebas cibos, et in domo Dei ambulauimus cum consensu [79 1Kb] , dilexisti me in ore tuo, et in lingua  tua mentitus es mihi, magnificans super me supplantationem, et proditoriis adinuentionibus commaculans innocentem. uide, Domine, et considera; audi uoces aduersariorum meorum, et iudica causam meam. Tu omnia scis, tu nosti innocentiam  meam, et quia odio habuerunt me gratis. Tu scis improperium meum et confusionem meam et reuerentiam meam. In conspectu autem tuo sunt omnes, qui tribulant animam meam [80 1Kb] . Auertantur, queso, retrorsum, et erubescant, qui persecuti sunt me, hominem inopem, et mendicum, et animam afflictam saturauerunt opprobriis. Proposueram certe in ecclesia et obsequio Beate uirginis et morari et mori. Desiderium mihi erat ecclesie necessitates in me suscipere, meisque pro ea militare stipendiis, uiuere omnibus, atque labore et incommoditate proprii corporis commoditates omnium procurare. Nunquid redditur pro bono malum? quia foderunt mihi amici mei foueam in precipitium atque in necessitate mea proximi mei aduersum me steterunt.  Alienus factus sum fratribus meis, et peregrinus filiis matris mee [81 1Kb] . Domus natiuitatis mee, iuxta uerbum alterius prophete, facta est mihi sicut cauerna leene, et sicut habitatio struthionum [82 1Kb] . Quia uero nemo acceptus est propheta in patria sua [83 1Kb] , Dominus in exsilio mihi patriam faciat, et qui deduxit me uelut ouem Ioseph, ipse in loco peregrinationis mee, per semitas misericordie sue me deducat. Bonus es, Domine, sperantibus in te, anime querenti te [84 1Kb] . Machinati sunt hostes mei domestici supplantare me, et a prepositura Carnotensi omnino auertere. Sed ne auerteretur humilis factus confusus, repulsam et opprobrium meum maiore et uberiore beneficio  redemisti. Sic Iacob pro Rachele data est Lia fecundior [85 1Kb] . Sic Dauid pro  Merob, que data est Hadrieli Malathite, data est Michol dilectior [86 1Kb] . Ego autem donum Dei altissimi, et quidquid circa me benigne disposuit, gratanter accepto, uotis meis reputans plenissime satisfactum, si eos humiliet, quorum superbia semper ascendit, et mendaces ostendat, qui maculauerunt innoxium. uos autem, karissimi domini et amici, si nostras non potestis iniurias uindicare, patienti saltem animo affectum compassionis impendite.



EPISTOLA L. AD H. BAIOCENSEM EPISCOPUM  . [A. D. 1170.]

ARGUMENTUM.---Henrico Baiocensi episcopo persuadere conatur ut G. Camerario abbatis, qui sui defendendi causa cedem fecerat, satisfactionem  offerenti, ignoscat; tum quia Christus penitentes recipit; tum quia preceptum diligendi proximum ita postulet.

Reuerendo Patri ac domino H. Dei gratia Baiocensi episcopo, suus P. Bles. Bath. archid., salutem et uisceribus pietatis affluere.

 Auditur hodie, quod non est auditum a seculis, quia deseuit in agno crudelitas, et in lupo seuitia mansuescit. Nouit fere uniuersitas orbis, quod pre cunctis mortalibus precipue et singulariter pietatis gratia et spiritu mansuetudinis abundatis; ideoque et omnibus uertitur in stuporem, quare G. camerario abbatis Cadomensis, qui in multa cordis contritione et humilitate penitentie omni satisfactioni se offert, ita uos durum et inexorabilem exhibetis.

Quod hominem interfecerit, non inficiatur; sed quia hoc fecit prouocatus ab hostibus, et ob tutelam proprii corporis, mortisque paterne uindictam, plurimum de quantitate criminis receditur. Nam et dominus rex, qui huiusmodi excessus pre cunctis  hominibus districte et terribiliter punit, eum ad gratiam suam, et ad solum natale restituit. Porro ubi materialis gladius misericors est, gladius Ecclesie inhumanus esse non debet; sanctorumque clamat auctoritas, securius nobis esse, si propter misericordie humanitatem, quam si propter districtiorem iustitiam iudicemur. Recipe, queso, ad penitentiam hominem humiliatum, et corde compunctum, ne, si forte claudatur ei sinus misericordie, incidat in desperationis abyssum. Gratius siquidem  acceptat Deus penitentiam peccatoris humilis et contriti [87 1Kb] , quam innocentiam iusti tepidi et remissi. Sed et maius gaudium est angelis Dei super uno peccatore penitentiam agente, quam super nonaginta nouem iustis, qui non indigent penitentia [88 1Kb] . Cum in sacro eloquio per ouem innocentia simplicis uite, per capram uero peccantis immunditia designetur; ouis tamen in lege Domini longe ab ostio tabernaculi iubetur offerri [89 1Kb] . Capra uero, que pacifica hostia est, in ipso ostio, unde ouis elongata est, immolatur. Sacra enim Scriptura ubique inuitat et recipit ad penitentiam peccatores. Elongantur autem a sanctuario, qui uacuam et torpentem innocentiam ducunt; atque familiarius admittuntur in sinum matris Ecclesie, qui malitiam per penitentiam fortiter  absterserunt. uides Dominum comedentem et bibentem cum peccatoribus, et publice protestantem: Non ueni uocare iustos, sed peccatores ad penitentiam [90 1Kb] . Habes Dauid, habes Petrum, habes publicanum, habes Paulum, qui primam meritorum gratiam fructuosa penitentia transcenderunt. Christus exsurgens a mortuis, non sue matri uirgini benedicte, sed Marie peccatrici, de qua septem eiecerat demonia [91 1Kb] , prius dignatus est apparere  . Capra igitur non abiiciatur ab ostio tabernaculi, sicut  ouis, quia Deo et angelis eius gratior est peccatoris conuersio, quam tepida simplicitas innocentis. Si penitenti sinus misericordie precludatur, uereor ne nouissima hominis fiant peiora prioribus [92 1Kb] , et anima ipsius propter duritiam uestram a uobis durius requiratur. Tota die petimus nobis peccata dimitti, sicut et nos dimittimus debitoribus nostris.  Periculosa est ei oratio Dominica, qui peccata proximo non dimittit. Dimittite, inquit Dominus, et dimittetur uobis [93 1Kb] . Mensura, qua mensi fueritis, inquit, remetietur uobis [94 1Kb] . Id ipsum docet peta theologus Prosper, dicens:

Det peccatori ueniam peccator, ut equa
   Conciliet Dominum conditione sibi.

 Quod si aduersus prefatum G. Camerarium aliquid rancoris aut odii concepistis, benigne, queso, et caritatiue remittite. Charitas enim benigna est [95 1Kb] . Neque ullus in uobis caritatis est locus, si aduersus proximum rancor uel odium retinetur. Sed nec bene diligimus Deum, nisi diligatur proximus propter ipsum. Dilectio quidem bipartito affectu se diuidit, que a proximo incipiens in Deum se porrigit uniens in eo diuersitates affectuum, quem et in quo principaliter causam totius dilectionis instituit. Cum autem uelit Dominus diligi propter proximum, non propter se: bonorum enim nostrorum non eget; ab ipsius tamen uoluntate non recedimus, si diligimus proximum propter ipsum: imo diuine resistimus uoluntati, si proximum non diligimus propter Deum,  cum Dominus in eo diligi petat, et sit in negotio diligendi tanquam Christi uicarius. Ex dilectione proximi nostros Deus metitur affectus. Quomodo enim diligimus Deum, quem non uidemus, si proximum non diligimus, si proximo non compatimur quem uidemus [96 1Kb] ? Sic ergo Deus proximum in participium et societatem dilectionis admittit, ut nec eum sine se, nec se sine illo diligi uelit. Nam dilectio nichil prodest nisi combinata sit, omnemque singularitatis calumniam euacuet. Hinc est, quod coccus, qui in ueste sacerdotali ponendus erat, bis tingi precipitur [97 1Kb] . Hinc est, quod Eliseus doctoris sui spiritum in se postulabat duplicari [98 1Kb] . Hinc etiam pars simile, que offertur, concrematur Domino in  altari, pars autem Aaron et filiorum eius usibus reseruatur; in quibus gemina notatur dilectio, ut nec proximus sine Deo, nec Deus sine proximo diligatur. Si ergo diligitis, imo quia diligitis Deum, odium quod concepistis erga prefatum G. transferatis in dilectionem et gratiam propter Deum.

 uos qui uiam perfectionis et inceditis et docetis, non decet fouere odium, nisi quod propheta commemorat: Perfecto, inquit, odio oderam illos. Odium quidem perfectum, siue perfectorum est, si peccatum in homine, non hominem in peccato habeamus exosum. Publice dicitur, et uos tamen id ipsum forsitan ignoratis, quia quidam ex uestris in res eius hereditarias oculos iniecerunt, ideoque contra eum animum uestrum turbant. uulgo enim dicitur [99 1Kb] : Aqua turbida piscosior est; ipsique de uestra turbatione fructum successionis exspectant. uerumtamen, cum nec Deus nec Ecclesia iudicet bis in idipsum, multis absurdum uidetur, quod G. post satisfactionem penitentie in bonis patrimonialibus puniatur.



EPISTOLA LI. AD IO.  SARISBERIENSEM EPISCOPUM. [A. D. 1170?]


ARGUMENTUM.---Monet episcopum, ut liberet fidem suam in persoluenda pecunia, si honori suo consultum uelit. Deinde ne nepotes suos equo blandius tractet.

uenerabili Patri, ac domino Io. Dei gratia Saresberiensi episcopo, P. Blesensis Bath. archidiac., salutem et ueritatem.

Certissime mihi promiserat uestra benignitas, quod nepotes uestros infra natale Domini proximum erudiendos mihi mitteretis Parisios, et per eos debitum, quod mihi debetis, annuum solueretis. Exspectans exspectaui Dominum meum, nec intendit  mihi [100 1Kb] . Adhuc etiam promissam exspecto gratiam, fortasse sicut Arturum Britannia  , sicut Iudea Messiam. Donatia quidem gratuita prius fuit et liberalis; sed quia in promissione Scripture uinculum intercessit, ut annuum fieret beneficium, gratiam in necessitatem debiti conuertistis. Utinam nunquam  fuisset hec pecunia, cuius exspectatio tandiu animum meum torsit; in cuius spe ego diffusiores expensas faciens me debitis usurariis oneraui. Si simplex promissio precessisset, circumspectius expendissem, et usus fuissem leuiter leui uerbo. Nunc in libro experientie lego, quam sancta et efficax sit eruditio euangelice ueritatis. Sit, inquit, sermo uester, Est, Est, Non, Non; nam quod amplius est, a malo est [1 1Kb] . Hoc malum nunc sentio, cui charta episcopi, et uehemens ipsius assertio causam dedit. uerba tamen episcoporum, qui apostolorum sunt filii et heredes, uim iuratoriam in se habent, ut in eis iusiurandum sit, quod est uerbum simplex in aliis; et quod in aliis est simplex mendacium, periurium aut sacrilegium sit in illis. Attendite quid  dicat Doctor Ecclesie: Nunquid, inquit, leuitate usus sum, aut que cogito, secundum carnem cogito, ut sint apud me, Est et Non [2 1Kb] ? Promittentibus et non soluentibus conuenit uox illa Isaie prophete dicentis: Ecce uos ex nichilo, et opus uestrum ex eo quod non est [3 1Kb] . Magna debet esse in promissione discretio; inanis enim promissio multoties de familiaribus amicis sibi comparat inimicos. Porro si cogitatis uestris promissionibus stare, nec mihi accepta, nec uobis honesta est ista dilatio, testimonio pete:

    Dilatio magna ruina est;
Et mora donandi non leue crimen habet.
Ne dicas amico tuo, dicit Salomon [4 1Kb] . uade et cras reuertere, et dabo tibi, cum statim possis dare. Cras, cras, uox coruina est; nec Deo, nec hominibus grata est promissionis iteratio frequens. Et hoc ipsum credo Salomonem sensisse, cum dicit: Fili, ne iteres uerbum in ore tuo [5 1Kb] . Date igitur, reuerende Pater, uoci uestre uocem uirtutis, et affectus liberales effectus adimpleat, ne labia Euangelio consecrata possit arguere mendacii charta concepta in testimonium ueritatis.

Illud autem uehementissime reprehendo, quod nepotes uestros, qui se in castris scholaribus exercere debuerant, fouetis in deliciis, palpatis blanditiis;  sciatisque quod hec omnia exinanitio sunt uirtutum, et subuersio honestatis. Adhuc uita eorum in incerto est, quia biuium Pythagorice littere nondum transierunt  ; ideo magis expediret eos corripi quam palpari. Scriptum est: Qui parcit uirge, odit filium [6 1Kb] . Heli cum filiis suis percussus est a Domino, eo quod filios suos minime correxisset: Dilexisti, dixit Dominus, magis filios tuos quam me [7 1Kb] . Hodie pro filiis quos abstulit prelatis Ecclesie Deus, habere nepotes in dissipationem patrimonii Christi, et in sue salutis dispendium permittuntur  . Perniciosa  est minoribus blanda maiorum remissio. Ideo dicit Sapiens [8 1Kb] : Filie tibi sunt, uultum hilarem ne ostendas eis. uestra benignitas eis ad omnes illecebras frenum custodie relaxauit. Ideoque uereor, ne uita eorum in primo flore degeneret, sicut in Iob legitur [9 1Kb] : Ledetur quasi uinea in primo flore botrus eius, et quasi oliua proiiciens florem suum. Porro enormiter peccat, seque uite aliene reum constituit, qui pueros in etate tenera nimia familiaritate et suauibus uerbis emollit. Cyrus Persicus, de quo ducentis et decem annis prius predixerat Isaias, Christo meo Cyro, cuius apprehendi dexteram, ut subiiciam ante faciem eius gentes [10 1Kb] et regna, Cresum iuxta Halym fluuium uicerat: cumque multe illum fecissent uictorie gloriosum, quia  tamen gentem Lydorum prius bellicosissimam fecit uacare comessationibus, ludis atque amplexibus, ut sic gentem euiraret acerrimam, a regina Massagetarum Tomyri uictus et occisus est: que cum illius caput in utrem sanguine plenum misisset: Bibe, inquit, sanguinem, quem sitisti. Apprehendite, inquit Dauid propheta, disciplinam, nequando irascatur Dominus [11 1Kb] . Arguite et docete diligentius nepotes uestros, ne causam insolentie prestet nimis blanda et familiaris affectio. Informentur, queso, ad opera honestatis, ne sciant experientia quid sit peccatum, omnisque turpitudinis occasio precidatur. Iudas et Simon, sicut in libro Iudicum legitur, regi Bezec, siue Adonibezec, qui eos infestabat, summitates manuum absciderunt [12 1Kb] ; sic  et nos motus pubertatis preuenire oportet, atque iniquarum prescindere primitias actionum. Isti sunt paruuli Babylonis, quos ad petram, que Christus est, oportet allidi. Beatus enim, qui tenebit et allidet paruulos suos, scilicet Babylonis, ad petram [13 1Kb] . Scriptum est enim; quia proni sunt sensus hominis ab adolescentia sua in malum [14 1Kb] . Amputetis igitur prurientem in tenera etate malitiam: nam et spinarum plantaria facilius euelluntur, antequam coalescant.



EPISTOLA LII. AD R.  CANTUAR. ARCHIEPISCOPUM. [A. D. 1178.]

ARGUMENTUM.---Exponit Cantuar. archiepiscopo, a quo erat ablegatus ad regem, quantam tempestatem  in mari sit perpessus; indicat ob beneficia ab eo accepta se nullum defugere laborem. Denique petit orari pro se, ut negotia commissa prospere apud regem transigat.

Charissimo domino suo R. Dei gratia Cantuariensi archiepiscopo, totius Anglie primati, et apostolice sedis legato, P. Blesens. Bathon. archidiac., salutem in eo sine quo non est salus.

Me nuper ad obedientiam uestre iussionis accinxeram, iamque licentiatus, et accepta uestre benedictionis gratia recedebam, cum propter negotia quedam casualiter tunc emergentia reuocastis me, ac firmiter iniunxistis, ut uos frequentioribus nuntiis certiorarem de statu meo, et de his, que mihi in uia contingerent. Descenderam ad mare, et nauem  ascenderam, cumque iam exposuissemus uela uentis, et uitam periculis; ecce nix, grando, imber ac spiritus procellarum celos obduxerunt caligine, atque in terribiles aquarum montes maris deformauere planitiem. Mirabiles erant elationes maris [15 1Kb] , fluctus enim ascendebant in celos, et descendebant in abyssos, et anima mea in ipsis tabescebat. Omnes qui in naui erant, moti sunt et turbati sunt sicut ebrius, et omnis sapientia eorum deuorata est [16 1Kb] . Ille, qui gubernaculo preerat, et sedebat in puppi, abiecta arte, et derelicta sede, nauem fortuito commisit euentui. Uniuersa patiebantur spiritum uertiginis, spiritum abominationis et nausee. Non erat qui manus, aut oculos in celum erigeret; non erat qui porrigeret Deo preces, qui satisfactioni  aut penitentie se offerret. Iacebant omnes destituti officio membrorum, aut animo consternati, et facti sunt uelut mortui. Licet autem tunc estiuale solstitium ad incrementum diei plurimum de noctis spatio recidisset; nunquam tamen nox aliqua adeo longa uisa est mihi. Nam a meridie nox ista incepit, que tempus alienum sibi quadam tyrannide procellosa usurpans in suas tenebras lucem uertit. O nox damnatissima, nec in toto anni circulo computanda, nox turbinis, nox ire, nox horroris et mortis. Tota nocte hac pessima fuimus in corde maris, et quasi in uentre inferni: donec desideratissimus solis ortus nobis clementioris aure gratiam nuntiauit, placauit mare, qui imperat uentis  et mari, statuitque procellam eius in auram, et siluerunt fluctus eius [17 1Kb] . Et letati sumus, quia siluerunt, et quia deduxisset nos Dominus in portum uoluntatis nostre. Ego autem quasi resurgens a mortuis die illa cibum non tetigi, omnem escam abominata est anima mea, ideo perendinaui sequenti die; turbatus namque pre confusione sonitus maris et fluctuum non potui ad plenum de facili respirare. Hec et his similia, quibus pro uobis uehementer affligimur, sollicita deberetis cogitatione reuoluere, et pro quiete uestra durissimos labores patientibus affectum compassionis impendere. uerumtamen, sicut publice dicitur, illi, qui in otio apud uos torpent, et qui dies suos in desideriis et uoluptatibus ducunt, hi apud uos fructum  gratie uberioris inueniunt, atque in labores eorum ingrediuntur, qui pondus diei et estus pro uestris necessitatibus portauerunt. Porro ego absens et presens, munificentiam, uestram semper inueni magnificam uosque tanquam desideria mea presagiretis, citra omnem postulationem, et supra omne meritum meum me in uestris benedictionibus assidue preuenistis. Eapropter, quoties meam inuitauerit operam uestre necessitatis articulus, non recuso laborem, pro uestro honore paratissimus ire in carcerem et in mortem. Dominus rex in Gasconiam tendit, ego autem diplomate utens eum euestigio sequor  : utinam sic possim currere, ut comprehendam! uos uero, Pater, oretis  Altissimum, ut gratiam in oculis eius inueniens negotiis uestris prospere et propere consummatis, ad uos cum exsultatione regrediar.

Bene ualeant magni rustici nostri, magister G.  et archidiaconus Baiocensis: bene ualeant et alii socii nostri, quorum singulorum sum totus, et omnium.





EPISTOLA LIII. AD EPISCOPOS ANGLIAE. [A. D. 1178?]

ARGUMENTUM.---Richardus archiepisc. Cantuar. suis cepiscopis mandat ne exteros episcopos incerte  ordinationis sinant episcopalia obire munera, excommunicatosque denuntient, qui pontificis summi bullam, uel episcoporum sigilla adulterant.

RICHARDUS Dei gratia Cantuar. archiep. totius Anglie primas, uenerabilibus fratribus et cepiscopis in Cantuariensi prouincia constitutis, salutem in uero salutari.

Licet futura omnino uitare scandala non possimus, ; officio tamen nobis et uobis iniuncte administrationis incumbit, quantum possumus, scandalorum materiam prescindere, atque maturiore consilio periculis imminentibus obuiare. Diu est, quod angelus Satane transfigurare se nouit in angelum lucis, et in uestimentis ouium, atque sub  adumbrata simplicitate deseuit ab antiquo lupina rapacitas.

Sed et diebus istis quidam pseudepiscopi Hibernienses, aut Scotice lingue simulantes barbariem, cum a nullo impositionem manus acceperint, episcopalia populis administrant. Teste quidem Apostolo: Nemo sumit sibi honorem, sed qui uocatur a Deo tanquam Aaron [19 1Kb] . Illi uero non per ostium, sed aliunde intrantes Ecclesiam Christi commaculant, et, ut uituperetur ministerium nostrum, presumptione sacrilega dehonestant episcopalis eminentie sacramentum. Cum enim gratiam sacre unctionis nunquam acceperint, celebrant ordines, ecclesias dedicant, altaria consecrant, benedicunt abbates, et sic uictum et uestitum misere mendicantes,  sacramenta nostre redemptionis miserabilem et lacrymabilem conuertunt in questum. Quoniam igitur ex talium administratione in Ecclesia Anglicana multiplex occasio scandali iam emersit [20 1Kb] , eosque quorum ordinatio dubia est, sacri canones non admittunt [21 1Kb] , uniuersitati uestre mandamus atque precipimus, quatenus per uestras dieceses generaliter prohibere curetis, ne tales ministrare permittantur episcopalia, qui barbare nationis sunt, atque ordinationis incerte  . Sicut enim non intelligitur precessisse dedicatio uel baptismus,  ubi de talibus dubitatur  ; ita nec eos reputamus episcopos, quorum consecratio ignoratur. Preterea, quoniam in his partibus publica falsariorum pestis obrepsit, qui bullis adulterinis, et litteris calumnias innocentibus mouent, et statum iuste possidentium subuertere moliuntur, prouidentie uestre districte precipimus, quatenus solemniter denuntiari faciatis excommunicatos singulis festiuis diebus eos, qui domini pape bullam, uel nostra et uestra sigilla falsare presumunt  , eisque consentientes, ut quos a sua malignitate non cohibet proprie iudicium conscientie, saltem frequens denuntiationis iteratio ualeat deterrere. Bene ualeatis in Christo.



EPISTOLA LIu. AD L. PICTAuIENSEM ARCHIDIACONUM.


ARGUMENTUM.---Suadet archid. Pictauiensi ne Adelitiam neptem suam inuitam compellat ad monasticen, ut matrimonii, ita monastices statum liberam exposcere animi facultatem.

Charissimo amico suo L. Pictauiensi archidiac,  P. Bles. Bathon. archid., salutem et intime dilectionis affectum.

Lamentabiliter conqueritur, et causatur Adelitia neptis uestra, quod eam in monasterium detrudere, et claustrali uultis inuitam et renitentem custodie mancipare. Cogitabat equidem coniugales amplexus, fructumque posteritatis de carnis operibus exspectabat; nunc autem compellitur, sicut dicit, abiurare matris officium, et a primo limine salutatis deliciis uite et desiderabilibus huius mundi, se deplorat incurrere perpetue sterilitatis opprobrium. Sane miror plurimum de prudentia et modestia uestra. Nam cum prefata Adelitia iam etatem habeat, et ad annos discretionis euaserit, non est,  sicut mihi uidetur, ad religionis propositum uiolenter urgenda, maxime cum Scriptura testetur Deo grata non esse coacta seruitia. Sed et canonum clamat auctoritas, quia monachum, siue monacham facit propria professio, uel paterna deuotio  .  Proprie uero professionis uinculo non ligatur  ,  quia huic professioni, quantum potest, renititur et  reclamat. Nec astringit ipsam paterna deuotio  , quia non est in laribus patris, sed quasi emancipata per patris mortem, et in alienam potestatem non recidens liberam animi sui adepta est facultatem. Utriusque iuris beneficio matrimonia libera sunt: ideoque si matrimonium carnale gaudet libertate indulta, spirituale matrimonium priuilegiatum est pleniore gratia libertatis; nam ubi spiritus, ibi libertas [22 1Kb] . Si neptem uestram filio Altissimi desponsare disponitis, scitis quod sponsus sibi exhiberi desiderat mentem sanctam, spontaneam, non coactam. Nam in Genesi [23 1Kb] legitis de desponsatione Rebecce, quia eius uoluntas diligenter inquiri precipitur. Sed et Iosue [24 1Kb] in optione populi Isrel ponit, seruire diis Mesopotamie, aut diis  Amorrheorum, aut Domino Deo; insinuans seruitium non esse meritorium apud Deum, quod preter liberam arbitrii beneuolentiam est extortum. Porro neptis uestra publice protestatur, quod eam inutiliter fatigatis, et ad ipsius conuersionem laboratis in uacuum. Esset enim, sicut asserit, ex ipsa conuersione peruersior, et si millies clauderetur in claustris, ipsa tamen in uestrum dedecus et contemptum tempestiuum sibi procuraret egressum. Tenent igitur uos, sicut mihi uidetur, labor inutilis, et cura superflua: uereorque ne uobis adaptet aliquis uerbum illud Domini: ue uobis, qui circuitis mare et aridam, ut unum proselytum faciatis, et cum repertus fuerit, facitis eum [25 1Kb] duplo gehenne  filium. Desiste itaque ab inceptis, et si neptis uestra iugum religionis abhorret, atque Deo immortali desponsari detrectat, mortali homini desponsetur: et que in monte saluari non potest, saltem in Segor [26 1Kb] modica ciuitate saluetur. Quia tamen plurimum litterata est, ego ipsam adhuc et litteris, et uiua uoce aggrediar, uolens in ea experiri quid in talibus post gratiam Dei possit humana facundia. Humana enim persuasio sine gratia Dei nichil aliud est, quam es sonans, aut cymbalum tinniens [27 1Kb] . Ille solus donat os et sapientiam, qui dicit: Sine me nichil potestis facere [28 1Kb] . Tu igitur, Domine, benignus aspira, et qui de lapidibus suscitas filios Abrahe, tu auferas ab ea cor lapideum, atque in spiritu timoris Domini immittas ei conuersionis  et sancte conuersationis affectum.



EPISTOLA Lu. AD ADELITIAM MONIALEM.

ARGUMENTUM.---Gratulatur Adelitie, quod aspiret ad uitam monasticam, et occulte uoto se ad ingressum monasterii obstrinxerit. Laudat uirginitatem. Hortatur ut perseueret, et perfecte seculo renuntiet.

Dilecte et predilecte in Christo ADELITIAE, Magister P. Blesen., salutem in Domino Deo salutari nostro.

Gaudent omnes qui te diligunt, sed et gaudium est angelis Dei, quia in desideriis habes sanctioris  uite propositum. Nam, sicut dicitur, renuntiasti, occulte tamen, fallaci huic seculo, mundumque relinquere decreuisti prudenter, antequam relinquaris ab eo. Beata es, que spretis filiis hominum, Filium Altissimi tibi elegisti in sponsum. Rex regum, et Dominus dominantium, ipse est, qui concupiuit decorem tuum, ad cuius copulam Propheta te inuitat. Audi, inquit, filia et uide, et inclina aurem tuam, et obliuiscere populum tuum, et domum patris tui [29 1Kb] . Decor tuus, non in corpore est, sed in mente: Omnis enim gloria filie regis ab intus [30 1Kb] . Tanto eris acceptior sponso tuo Christo, quanto fueris in ueste uilior, in cultu corporis tui abiectior, in sermone rarior, in uultu deiectior, in aspectu uerecundior, in incessu maturior. Non est  sanctus, ut est Dominus [31 1Kb] , quoniam ipse est Sanctus sanctorum, qui a te nichil aliud postulat, nisi pudicitie sanctitatem. Scriptum est enim: Gratia super gratiam mulier sancta et pudorata [32 1Kb] .

Utinam ei, qui te per prophetam filiam uocat, dicas, sicut scriptum est: Pater uirginitatis mee tu es [33 1Kb] , et ipse tibi illud respondeat, quod alibi legitur: Patrem uocabis me [34 1Kb] , et post me ingredi non cessabis: ingrediens post uirginem matrem sponsi: ipsa est enim uirgo uirginum, que precedit. Adducentur regi uirgines post eam, proxime eius afferentur tibi, et adducentur in templum regis [35 1Kb] . Filie huius seculi filie Babylonis, que de carnis immunditia sibi destinant successores, in peccato concipiunt, in dolore pariunt, in timore nutriunt, de uiuentibus semper sollicite sunt, de morientibus  inconsolabiliter affliguntur. Si uis parere, uis perire; partus enim in modum uipere maternos artus onerat et disrumpit, mirumque est quod fetus ille non laceratur et rumpitur: prodiens autem in uallem plorationis et miserie huius, a ploratione incipit, et usque in finem huius breuis et misere uite continuat in doloribus dies suos.

Sicut beatus Iob [36 1Kb] commemorat dicens: Homo natus de muliere, breui uiuens tempore, repletur multis miseriis. O quanto beatior est eorum earumue  conditio, qui se castrauerunt propter regnum celorum, quorum laus est in Euangelio, quibus dulcior est amor Christi quam numerositas filiorum [37 1Kb] ! Audi quid dicat de talibus Isaias [38 1Kb] : Non dicat, inquit, eunuchus: Ecce ego lignum aridum, quia hec dicit Dominus eunuchis: Dabo eis in domo mea, et in muris meis locum et nomen melius a filiis et filiabus [39 1Kb] . Eos uocat eunuchos tam propheticus, quam euangelicus sermo, qui se pro amore Christi uoto castimonie astrinxerunt. Olim dictum est: Crescite et multiplicamini, et replete terram [40 1Kb] . Et: Maledictus, qui non reliquerit semen super terram [41 1Kb] . Ideo filia Iephte tanquam maledicto legis obnoxia, exsortem posteritatis sue pudicitiam deplorabat [42 1Kb] . uerumtamen ex quo uenit Dominus legis legem adimplens,  non soluens, ex quo uox turturis audita est [43 1Kb] , et preco pudicitie Paulus consilium de uirginitate dedit, impleuerunt nuptie terram, et pudicitia paradisum. Prudenter egisti, quia pro amore Christi diuitias huius uite fallaces, et opes proditorias dimisisti. Ipse autem zelator et custos casti cordis et corporis te sanctam, impollutam, et angelice puritatis sociam conseruabit [44 1Kb] . Optime incepisti: uerumtamen non principium, sed finem attendit, qui iudicat fines terre. Sic igitur curre, ut comprehendas. Gloria enim uirginum est in fimbriis aureis [45 1Kb] , et se usque in oram uestimenti unguentum benedictionis infundit. Nihil, queso, seculare in corde tuo resideat, sed te totam offeras, ut sis coram Domino placabile holocaustum. Ananias et Saphira in interitum dati sunt [46 1Kb] , quia quedam de oblatis  Domino recidere uoluerunt. Renuntia omnino seculo, et ingredere claustrum. Utere habitu, quem familiariter suscepisti, et cuius susceptionem iam dissimulare non potes. uota omnium iam tibi predestinant abbatiam  , et eterne felicitati diuitie temporales accrescunt. Maturius igitur perfice quod cepisti: nam si Christo illuseris, et irritam feceris primam fidem, cum filiabus Babylonis habitura es sortem, et infamia tua non delebitur in eternum.



EPISTOLA LuI. AD WALTERUM  ROFFENSEM EPISCOPUM.


ARGUMENTUM.---Dehortatur Walterum episcopum octogenarium a uenandi studio, multis rationibus; et incitat ad imitandam uenationem spiritualem, quam apostoli exercuere.

Reuerendo Patri ac domino WALTERO Dei gratia Roffensi episcopo, P. Blesen., salutem et patientiam.

Inter angustias constitutus, nescio quo me uertam. Si enim uobis dixero que dici oportet, incurrere uereor uestre indignationis offensam; si autem tacuero, ut uerbis Iob [47 1Kb] utar, os meum condemnabit me, maxime cum taciturnitas mea sit uobis erubescentie materia, et subuersionis occasio. Malo tamen uos offendere, uestre opinioni consulendo, quam tacere damnabiliter uobis, et ignominiam  uestram dissimulare silentio. Certissime noueritis domino pape fuisse suggestum quod, neglecta commissi uobis populi cura, et abiecta omnino grauitate pontificis, uitam uestram canum uenationi totam impenditis; nec temperat in uobis senectus maturior delicate pruriginem leuitatis. Iam in uos ipse dominus papa et cardinales grauissime animaduersionis sententiam promulgassent, sed legato, qui in proximo uenturus est, et rei inquisitionem, et exsecutionem sententie commiserunt. Non decet, amantissime Pater, uirum octogenarium se talibus immiscere, nedum episcopum: quem nec etiam iuuentus a talibus excusaret  . Legimus quia Nicolaus papa suspensionis et excommunicationis sententiam  in Lanfredum episcopum ferri censuit, quia uenaticam artem exercebat, licet ille excusabilior esset beneficio iuuentutis. Ab exordio mundi percurrite sanctorum Patrum seriem. uenite ad patriarchas,  accedite ad duces, descendite ad iudices, uitam sanctorum regum et prophetarum atque sacerdotum inspicite, nullumque eorum inuenietis uenationi studium impendisse. Piscatorem sanctum legi, dicit Hieronymus, uenatorem non legi. Nam si beatus Eustachius legitur quandoque fuisse uenator, sed et Mattheus quandoque telonearius fuit [48 1Kb] , et Paulus Ecclesie persecutor [49 1Kb] . Nemrod robustus uenator ipse est, qui in terra Sennaar edificauit Babel, ubi linguarum schisma factum est, et confusio labiorum [50 1Kb] . Esau, dum officium uenationis exsequitur, gratia primogeniture et paterna benedictione fraudatus est [51 1Kb] . Si curratur ad inuentionem et initia uenatice artis, patebit ex ipsa inuentione sua damnabilis. Huius enim artificii, aut potius  maleficii legitur fuisse inuentrix gens Thebana, feda parricidiis, detestanda incestibus, insignis fraude, nota periuriis. Deriserunt eos Athenienses, fingentes sub quodam inuolucro Dardanum uenatorem raptum ad pocula, et a poculis ad illicitos et infames amplexus. Ut de sanctis Patribus taceam, uix in numero uirorum illustrium poterit inueniri, qui exercuerit artem uenaticam gratia uoluptatis.

Fixerit eripedem ceruam licet, aut Erymanthi
Pacarit nemora [52 1Kb]
uictor Alcides: si auctor Romani generis ceruorum corpora fudit, si Meleager aprum strauit Calydonie uastatorem; isti in hoc non priuate uoluptati sed utilitati publice seruiebant. Que tamen comparatio est gentilium ad sacerdotem Christi, qui mortis cruciatus  preeligere debuisset, antequam ad talia posset cogi? Sane aliud uenationis genus uobis ex officio incumbebat, in qua subiectorum est salus et gloria  presidentis. Dicit enim Dominus per prophetam [53 1Kb] : Ecce ego mittam uenatores, et uenabuntur in omni monte. Prelati siquidem Ecclesie uenantur in omni monte, dum animas aberrantes quasi in predam ad obsequium Christi rapiunt in eminentia scientie et doctrine. Apostoli missi in orbem terrarum increpabant feras arundinis [54 1Kb] , dum ad instar magistri sui Phariseorum hypocrisin, et figuratiuam ceremonialium obseruantiam reprobantes, una die multa millia hominum uenabantur ad fidem. Utinam huic uenationi uelitis operam dare, longique temporis iacturam, quod in uanitates euanuit, fructu uite melioris et eruditione populi compensare! Agite, queso, ut aduentum legati castigatior in uobis uita preueniat: ueniet enim in spiritu uehementi [55 1Kb] ,  non ut edificet, aut plantet, sed ut destruat et euellat [56 1Kb] . Noueritis autem quod in Ramis palmarum accepi licentiam a domino papa et fratribus eius, atque sequenti die iter arripui ueniendi. Legatus autem ea, que uie et legationi sue erant necessaria cum omni instantia procurabat. Festino ad dominum regem post huius uie pericula et labores, magnas apud ipsum fatigationes exspectans. Bene ualeatis.



EPISTOLA LuII. AD AMICUM G. DE ALNETO  .

ARGUMENTUM.---Amico suo, existimanti se post monasterii ingressum a tentationibus fore liberum, ostendit monachos magis esse tentationibus obnoxios quam seculares, sed fortiter contra eas certandum.  Deinde cantilenam illi transmittit graphice luctam carnis et spiritus exprimentem, ut ea tedium fallat.

Charissimo socio et amico G. de Alneto, PETRUS Blesensis Bathon. archidiaconus, salutem et in Domino confortari.

Ea inter nos ab adolescentia coaluit dilectionis affectio, quam in cognationibus nec uinceret sanguis, nec natura transcenderet. Hoc in magno rerum discrimine frequenter expertus sum: qui si corporis inualetudine, aut aliis huius uite molestiis laborarem, astitistis mihi adiutor fidelissimus, et officiosissimus consolator. Ego etiam tua semper infortunia mea feci, atque inter casuales euentus sortem meam tuo statui amica uicissitudine te communicatione  gratissima coaptaui. Dicis te sanctioris uite propositum ideo specialiter elegisse, ut huius seculi tentationes euaderes; nunc autem lamentabili  conquestione deploras, te in ipso religionis ingressu longe miserius quam prius tentationibus circumseptum, tuamque carnem ex ipsa sui seruitute legi spirituali contumacius repugnare. Nonne legeras, quia uita hominis tentatio est, et militia super terram [57 1Kb] ? Sapientia dicit: Fili, accedens ad seruitutem Dei, sta in iustitia et timore et prepara animam tuam ad tentationem [58 1Kb] . Mundus aduersus desertores suos fortius pugnat, et egredientes uite secularis illecebras grauior congressus exspectat; nam et in exitu Isrel de Aegypto Pharao uehementius excandescit [59 1Kb] , et Satanas egrediens ab homine, quem ab infantia tenuerat, ipsum grauius affligendo discerpit [60 1Kb] . Turbo mouetur, ut Elias rapiatur in celum [61 1Kb] ; nec aduersus Beniamin preualet Isrel,  donec multorum millium occisione purgetur. Communis cursus uite presentis est tentationibus apprehendi. Nam ad uirtutis exercitium Hierosolymitis relictus est Iebuseus [62 1Kb] ; et Apostolo spiritus Satane datus est, ne reuelationibus extollatur [63 1Kb] . Arenam pugne ancipitis ingressus es, in qua non apprehendes brauium, nisi curras, non coronaberis, nisi pugnes [64 1Kb] . Dominus autem fortitudo plebis sue, Dominus uirtutum, Dominus fortis et potens in prelio [65 1Kb] , ipse doceat manus tuas ad prelium, et digitos tuos ad bellum. Ipse, si tentari te permittet, faciet cum tentatione prouentum [66 1Kb] ; pressure tue, quasi aquarum, que preterierunt, non recordaberis: cumque te consumptum putaueris, orieris ut Lucifer [67 1Kb] ,  ac de infirmitate proficies ad coronam, de pusillanimitate spiritus ad triumphum. Quod autem amatoria iuuentutis, et adolescentie uestre ludicra postulas ad solatium tediorum, consiliorum non arbitror, cum talia tentationes excitare soleant, et fouere. Omissis ergo lasciuioribus cantilenis, pauca que maturiore stylo cecini tibi mitto, si te forte releuent a tedio, et edificent ad salutem.


CANTILENA DE LUCTA CARNIS ET SPIRITUS.


Olim militaueram, etc. [uide inter carmina Petri Blesensis, infra.]


Qui habet aures audiat, etc. [uide ibid.]



EPISTOLA LuIII. AD REGINALDUM  BATHONIENSEM EPISCOPUM. [A. D. 1180.]

 ARGUMENTUM.---Grauiter expostulat cum Bathon. episcopo, quod contra ordinem iuris uicearchidiaconum suum ab officio suspenderit; omnesque  occasiones querat sibi nocendi ob es alienum non dissolutum.

Dilecto et predilecto domino et Patri suo R. Dei gratia Bathon. episcopo, P. Bles. Bath. archid. suus, cum salute obedientiam deuotissimam.

uestre indignationis litteras, imo tonitruum legi, in quibus anima mea turbata est ualde, et cor meum dereliquit me. uerumtamen, ut uerbo prophete utar [68 1Kb] , inuenit seruus tuus cor suum, ut oraret te. Oro itaque, quod quasi impetrata edicti uenia dimittas me prius ut glutiam saliuam meam, et plangam paululum dolorem meum, non superbe arguens, sed deuote respondens, interdum tamen ex uehementia doloris aliquid durius interponens.  Si ergo ex abundantia cordis uerba mea quandoque cursum deuote humilitatis excesserint, indulgeat mihi liberalitas uestra; quia, sicut sapiens dicit [69 1Kb] , Feruor iracundie, et indignationis impetus non est in hominis potestate. Ignoscite misericorditer suum agnoscenti excessum, quia inter primitiua legum cunabula didicistis, quod sanctitas episcopo derelinquit gloriam ignoscendi. Scio quia queritis occasiones aduersum me, atque proditoria suggestione inductus contentionis materiam suscitatis. Amantissime Pater, ut uerbo Iob utar, nolo multa fortitudine contendas mecum, aut magnitudinis tue mole me premas [70 1Kb] . Proponas contra me equitatem, et appendantur in statera iniquitas mea, et malum quod patior. Si  aperires oculos tuos ad iustitiam aduersus eum cuius delictum arguis, doleres te grauiter deliquisse iuxta testimonium Salomonis: Non est in litigio dehonestandus amicus [71 1Kb] : nam eius dehonestatio facile resarciri non potest. Frequenter legistis in libro experientie, quot pericula, quot labores pro uobis tulerim, quam sollicitam, et quam efficacem promotioni uestre operam dederim  . Si consilia nostra secretiora recolitis, scitis certissime quod neque mors neque gladius, neque ulla turbationis occasio a uestra dilectione separare me debuit. uerumtamen, cum fortis sit dilectio ut mors [72 1Kb] , fortior dilectione adulatio mihi uos abstulit: si tamen eum mihi potuit auferre,  quem patet, sicut ex presenti euentu constat, me nullo tempore habuisse. In absentia mea citra omnem solemnitatem iuris prohibitiones uestras contra me fecistis minus synodales in synodo, que in eo duntaxat mihi moleste fuerunt, quia uestre iracundie impetum, et episcopalis eminentie intemperantiam monstrauerunt. uicearchidiaconum meum, cum omni satisfactioni et iustitie se offerret, in mei nominis contumeliam suspendistis. uidete  si iuste iudicastis, qui iudicatis orbem terre: recolentes, quia et iudices iudicaturus est, qui iudicat fines terre. Non ita in Lateranensi concilio didicistis: ubi in omni sententia excommunicationis, aut suspensionis ferenda, prima et secunda, et tertia erat admonitio premittenda. Illa etiam priuilegialis Ecclesie Romane protectio, quam sub tegmine alarum uestrarum impetraui, et que tempore concilii Lateranensis [73 1Kb] longe plenius et solemnius mihi roborata est, a uestre benignitatis memoria non debuerat excidisse: in qua mihi specialiter est indultum, ut nec archiepiscopus, nec episcopus, me aut meos excommunicet, aut suspendat, nisi publice conuictos, aut in iure confessos. Ut tamen uerbis Iob utar: si habuero quidpiam iustitie, non respondebo,  sed Dominum et iudicem deprecabor [74 1Kb] , etiamsi occiderit me, sperabo in eo [75 1Kb] . Illud mihi ad cumulum doloris accedit, quod pro uiginti solidis, quos uobis debebam, suscitata est ista dissensio, qui tamen soluendo eram per gratiam Dei, si ducentas marcas uel amplius debuissem. Nunquid, queso, fuisset ista pecunia, que a me elongauit amicum et proximum? accuso autem potius adulatorum malitiam, quorum uenenosa suggestio gratiam domini mei peruertere mihi potuit in odium et rancorem. Illud autem pro certo noueritis, me dedisse in mandatis Arnoldo Bathoniensi, et Azoni de Paterne, cuius promotioni toto corde congratulor, ut uobis uice mea de debito responderent. Sane, si  me uinculo fidei aut obligatione chirographi super hoc debito astrinxissem, suffecisset quod feceram. Nam ex auctoritate Chalcedonensis concilii, et Gelasii pape, atque Augustini, fidei sue aut promissionis non incurrit periculum, qui ab eo quod debuit, ut liberaretur, effecit. uerumtamen, ut uerbo regis Samarie utar, queritis aduersum me occasiones [76 1Kb] . Occasiones autem in promptu sunt. Ego qui reliqui, ne uos offenderem, quod pretiosius et gloriosius habebam inter omnia que mihi contulerat fortuna clementior, antequam grauiter offendamini mihi, paratus sum Angliam, et omnia beneficia Anglicana relinquere, atque omnes ambitionis nexus, que utinam nec in me, nec in uobis regnaret, abrumpere. Non abhorreo paupertatem,  in qua ditior fui et felicior, quam in diuitiis maledictis. Si me perdideritis semel, me perdidisse forsitan dolebitis, et grauius feretis illius absentiam, cuius nunc presenti obsequio uti, uel dedignamini, uel nescitis. Apud uos omnia in contrarium mihi cedunt: dum enim honorificentie et promotioni uestre totus insudo, totus immorior, uos super dolorem uulnerum meorum addere non cessatis. Ego autem omnia equanimiter sustinebo,  nec ponam os meum in celum, nec loquar aduersus Dominum meum, nec aduersus Christum eius: sed, ut in humilitate Iob [77 1Kb] uniuersa concludam, qui flagellat, occidat me semel; qui cepit, ipse me conterat: soluat manum suam, et succidat me, et hec sit consolatio mea, ut affligens me dolore non parcat. uale.



EPISTOLA LIX AD R. BATHONIENSEM ELECTUM.

ARGUMENTUM.---Multis rationibus et exemplis inducere conatur R. Bathoniensem electum, ut M. Henricum de se alias optime meritum, in gratiam a qua exciderat recipiat, et Simonem adulatorem et calumniatorem pessimum a sua societate arceat.

Reuerendo domino et amico Re. Bathoniensi electo, suus P. Blesensis, salutem et temperantiam.

 Rogatus uos rogare compellor. uerumtamen, etsi mille preces meam instantiam preuenissent, teneor pro amico meo apud uos humiliter supplicare: cuius merita si recoleretis, nec mea nec aliene intercessionis debuerat suffragia mendicasse. Ipse est, qui se pro uestris necessitatibus toties periculis maris exposuit, qui quandoque, cum montes Cyllenii clausi essent, pedesque nostros apud terminium eris intemperies defixisset, et strata montium mortuorum cadaueribus plena essent, ipse quasi inter mortuos liber [78 1Kb] in Italiam pro mandato nostro transalpinare non horruit, expletisque negotiis uestris cum comite Maurianensi, ad uos in eadem tempestatis insania diplomate utens remeauit. Tanti  obsequii memoriam, nec diuturnitas temporis, nec offense grandis enormitas exsufflasse debuerat, nedum proditoria suggestio uestri Simonis, cuius precipua est intentio, ut uos sibi totum singulariter uindicet, et auferat uniuersis. Miror qualiter ad uerbum uilis adulatoris potuistis ita excandescere aduersus hominem gratissime opinionis, et fidei approbate, nisi quia lingua adulatoris turbare omnia potest, cuius contagio semper est malum, uerba autem oris eius iniquitas et dolus [79 1Kb] . Ille olei uenditor, qui caput uestrum impinguat adulationibus ac demulcet, magistro Henrico non minus impudenter quam imprudenter obiecit, quod consilia uestra dolose publicauerat. Magister uero Henricus mendacii eum redarguens, uerbum suum pugno in eius  dentibus confirmasset, nisi uestre, qui presentialiter aderatis, reuerentie detulisset, zelo etiam iustitie potius quam iracundie prouocatus in uos quedam amaritudinis uerba protulit, qui hominem reprobate opinionis in ignominiam uestre domus, et communem omnium iniuriam fouebatis. Ideo abiecistis eum a facie uestra, longique merita temporis, et debitum retributionis fructum momentanea deleuit offensa. Non sic decuit facere uirum, quem elegit Deus in sacerdotem sibi, quem oportet ex officii debito patientiam et misericordiam polliceri.  Si magister Henricus ex motu animi minus circumspecte, aut durius forte locutus est, scitis quod motus animi non sunt in hominis potestate: quodque fit, uel dicitur ex calore iracundie, non prius debetis reuocare ad animum, quam constiterit uobis ex animi iudicio processisse. Ponatur, uirum approbate opinionis aliquid dixisse intemperantius, aut lubrico lingue, aut facilitate consilii, aut calore iracundie, siue alio quolibet motu animi, uestra intererat omnia equanimiter dissimulare et pati. Sic enim iuxta Apostoli doctrinam his, que putamus ignobiliora membra corporis abundantiorem honorem circumdamus [80 1Kb] . Sic mater infirmiorem filium tenerius diligit. Sic paterfamilias filium prodigum benignius recepit [81 1Kb] . Sic oleum caritatis, sic amor  Dei plenius et exuberantius in uasa misericordie se diffundit. Sacra imperatorum constitutio nichil durum aut asperum in talibus constituit: nam si hoc ex leuitate processit, contemnendum; si ex insania, miseratione est dignissimum; si ex iniuria, remittendum. Iulius Cesar [82 1Kb] primus et potentissimus imperator, cum iniquissime ferret caluitium, ac deficientem capillum a ceruice reuocaret ad frontem, ab irato milite dictum est ei: Facilius est, Cesar, te caluum non esse, quam me in acie quidquam egisse uel acturum esse timidius: quod et imperator patienter admisit [83 1Kb] . Cum Augusto Cesari fuisset obiectum quod adoptionem auunculi sui Iulii Cesaris ignominiosa corporis sui prostitutione  meruerat, animi sui motum conuertit in risum [84 1Kb] . Eidem cum obiectum esset a quodam ob sui breuitatem corporis, quod nanus erat; ipse uero, grandiusculis esse calceamentis utendum, cum animi tranquillitate respondit. [85 1Kb] Aristippus a quodam sibi maledicente recedens: Ut tu, inquit, lingue tue, sic ego aurium mearum sum dominus. Antisthenes etiam cuiusdam improperia uilipendens: Auditus, inquit, debet esse lingua robustior, cum singulis hominibus una sit lingua, sed aures bine. Si ergo fidelissimus uester ex confidentia amicitie, aut forte correctionis intuitu uobis spiritu liberiore locutus est, totum, queso, equanimiter supportetis, recolentes quia testimonio sapientis [86 1Kb] : Lubricum lingue non est facile trahendum in penam.  Et quis, queso, in Grecia fuit potentior aut eminentior Alexandro? Ei tamen Antigonus fregit citharam, abiecitque dicens: Aetati tue iam regnare conuenit, pudeatque in corpore regio uoluptatem luxurie dominari. Scipio [87 1Kb] Africanus in armis potentissimus, cum quidam eum minus pugnacem argueret: Imperatorem, inquit, genuit me mater mea, non bellatorem. Nonne magister Henricus iustissime aduersus infamem illum motus est, cum ei notam proditionis inureret? uix crederem hominem tam integri sensus ad hanc ineptiam fuisse  delapsum, ut secreta sibi commissa detegeret, teste Ouidio [88 1Kb] :

Eximia est uirtus prestare silentia rebus,
   At contra grauis est culpa tacenda loqui.

uerumtamen secreta diuitum occultari non possunt. Auis enim celi, sicut Salomon dicit [89 1Kb] , portabit uerbum; et qui habet pennas, annuntiabit sententiam. Ideoque res discriminis est diuitum communicare consiliis. Si quid enim per incuriam euolauerit, secreti conscio imponetur, et quod te solum scire credideras per mercatoria et tabernas circumquaque plebescet. Audi testimonium Aquinatis pete:

O Corfidon, Corydon, secretum diuitis ullum
 Esse putas? serui ut taceant, iumenta loquentur.
Et canis, et postes, et marmora; claude fenestras.
uela tegant rimas, iunge ostia, tollito lumen
E medio, clament omnes, prope nemo recumbat.
Quod tamen ad cantum galli facit ille secundi,
Proximus ante diem caupo sciet [90 1Kb] .

Si tonsor Mide terre secretum suum latenter infodiat, succrescet arundo; que cantando deducet in publicum, quia

Auriculas asini Mida rex habet [91 1Kb] .

Pallas Erichthonium [92 1Kb] suum occultare non potuit, quin ipsum cornicis garrulitas publicaret. Cur igitur suggestione detractoris Deo odibilis presumitis aduersus hominem innocentem, cuius fidem et  industriam toties in libro experientie didicistis? Probabilius est illum delatorem uestrum malitiose diuulgasse consilium, ut sic magistro Henrico, qui arcani conscius erat, crimen impingeret, et inter uos zizania, atque scandalorum materiam seminaret. Omni igitur rancore deposito, magistrum Henricum in uestram gratiam reuocetis. Scitis enim quod iucunda est eius societas, uita commendabilis, familiaritas fructuosa. Iam alii domino adhesisset, qui tempestiuius, et uberiore manu suis erat meritis responsurus; sed eum blando sermone detinui, donec uideam, utrum reprobata illorum familiaritate, qui dicunt bonum malum, et malum bonum [93 1Kb] , eos socialius uelitis admittere, quorum fides integra non uacillat. Scriptum quippe est: Qui tangit  picem, inquinabitur ab ea [94 1Kb] : corrumpuntque praua consortia bonos mores [95 1Kb] . Iosaphat, qui de transacta uita multis preconiis commendatur, de societate Achab iniqui regis grauiter a Domino increpatur: Impio, inquit Propheta [96 1Kb] , prebes auxilium, et iniquo amicitiis coniungeris: ideoque iram Domini merebaris, sed bona opera inuenta sunt in te, eo quod lucos de terra Iuda succideris. Id ipsum obiicitur uobis; qui in uestre familiaritatis sacrarium hominem admisistis, cuius os maledictione et amaritudine plenum est, et qui ueneno et malitia lingue  sue iam multos eliminauit a uobis; et sicut publice dicitur, quibusdam non solum exitum, sed exitium procurauit. Certe figmenta ipsius non debuerant uos mouisse: sed nescio qua deprauatione nature delicate aures diuitum gratius acceptant mendacis et meretricantis lingue blanditias, quam apertum testimonium ueritatis. Nam iuxta Satyricum prauus adulator,

   Cum facilem stillauit in aurem
Exiguum de nature patrieque ueneno,
Continuo cunctos adigit, qui uera loquuntur [97 1Kb] .

Filii hominum, dentes eorum arma et sagitte, et lingue eorum gladius acutus [98 1Kb] ; linguis suis dolose agebant; iudica illos, Deus [99 1Kb] . Isti sunt rane in penetralibus regum ipsorum [100 1Kb] , id est garruli et loquaces  in domibus magnatum. Isti sunt cenomyie, et sciniphes, qui occulte pungunt. uideo quod lingua dolosa cor uestrum pessime deprauauit. Sed utinam ad dolosam linguam apponantur sagitte potentis acute [1 1Kb] , id est iudicia Domini, ut linguas uestrorum prohibeatis a malo, et labia eorum, ne loquantur dolum [2 1Kb] . Iudicium siquidem iustissimum Dei fuit, ut primus homo exsularet a paradiso, quia diuina iussione contempta inimico adulanti consensit. Recolentes igitur, domine et amice carissime, quia testimonio Salomonis, Meliora sunt amici diligentis uerbera, quam blanditie adulantis uerba seu uerbera [3 1Kb] , magistri Henrici referatis ad gratiam; et iuxta formam eruditionis euangelice, sic in uestra patientia possideatis animam uestram [4 1Kb] ,  ut nullam in animo uestro de preteritis foueatis offensam.


Nam uidua est uirtus, quam non patientia firmat.

Promitto autem uobis quod in magistro Henrico inuenietis fidele obsequium, integram amicitiam, obedientiam promptam, et salubre consilium. Bene ualeat dominus meus, et omnes qui diligunt eum ex affectu et in ueritate!



EPISTOLA LX. AD MAGISTRUM R. AMICUM ET SOCIUM.

ARGUMENTUM.---Amico conquerenti ab episcopis eorum nepotes ex patrimonio Christi ditari, et non pauperes uirtutis studiosos, declarat ueterem hanc esse querelam, paupertatem autem diuitiis longe preferendam.

 Charissimo socio et amico magistro R., P. Bles., salutem et spiritum fortiorem.

Causaris et arguis episcoporum nequitiam, qui circa parentum promotionem sunt adeo singulariter occupati, ut nichil aliud affectent, aut somnient, atque indigentiam scholarium uel in modica uisitatione non releuent. Purpurata incedit parentela pontificum et elata de patrimonio crucifixi in superbia et in abusione [5 1Kb] ad omnes uite secularis illecebras se effundit. Non attendunt quid deceat, dummodo quid placeat assequantur; cumque eis ad  uotum omnia succedant, et in contrarium succedant omnia his qui soli militant honestati, diuinam in temporalibus prouidentiam desipere, aut dormitare conquereris. Amice, uetus querela est: et hec regis ac prophete Dauid animum quandoque concussit. Cum enim pressuras iustorum aspiceret, uideretque iniquos ad omnes huius uite concupiscentias licentius euagari, querebat si utique esset fructus iusto, et si esset Deus diiudicans iniquos in terra [6 1Kb] ; prius dubitat et uacillat, et recurrens ad occulta iudicia Dei, tandem nodum questionis implicite diligenter euoluit. Mei, inquit, pene moti sunt pedes, pene effusi sunt gressus mei, quia zelaui super iniquos pacem peccatorum uidens. In labore hominum non sunt, et cum hominibus non flagellabuntur.  Ideo tenuit eos superbia. Ecce enim peccatores ipsi, et abundantes in seculo obtinuerunt diuitias. Et dixi: Ergo sine causa iustificaui cor meum, et laui inter innocentes manus meas? Et fui flagellatus tota die, et castigatio mea in matutinis. Existimabam, ut cognoscerem hoc, labor est ante me, donec intrem in sanctuarium Dei, et intelligam in nouissimis eorum. uerumtamen propter dolos posuisti eis, deiecisti eos dum alleuarentur. Quoniam facti sunt in desolationem, subito defecerunt, perierunt propter iniquitatem suam [7 1Kb] . Singula possemus prosequi diffusiore tractatu, sed publice expositioni littera se exponit: insinuans qualiter diuitie proditorie et fallaces decipiunt amatores suos, quos  dolose erigunt, ut cum dolore prosternant. Isti sunt, qui fines suos in infinitum producunt, quorum finis interitus sine fine. Beatus Iob eadem dubitatione motus uarios diuitum successus enumerat, et in his alti consilii iudicium et iustitiam diuine dispensationis assignans, omnem scrupulum dubitationis elaqueat. Quare, inquit, impii uiuunt, subleuati sunt, confortatique diuitiis? Semen eorum permanet coram eis, propinquorum turba et nepotum in conspectu eorum domus secure sunt et pacate, et non est uirga Dei super eos. Bos eorum concepit, et non abortiuit: uacca peperit, et non est priuata fetu suo. Egrediuntur quasi greges paruuli eorum, et infantes eorum exsultant lusibus. Tenent tympanum et citharam, et gaudent ad sonitum organi [8 1Kb] . Ducunt in  bonis dies suos et in puncto ad inferna descendunt. Ecce quomodo dati sunt in desolationem, et deiecit eos consilium Altissimi, dum alleuarentur. Date sunt eis diuitie in laqueum, et delicie in capturam. Enormiter periculosum est transitorie uoluptatis, et mortis eterne commercium, testimonio ethnici:

nocet empta dolore uoluptas [9 1Kb] .

uerumtamen plus quam nocere est, uitam in morte, et mortem in doloribus eternare. Audis  Dauid et Iob multiplicem diuitum gloriam recensentes, et momentanee felicitatis infelicissimum finem. Unde et beatior in sua miseria reputandus est pauper, quam diues in opibus sophisticis, et gloria seductrice: cumulus enim deliciarum in cumulum miseriarum transiturus est, quarum cruciatus ille impatientius sustinebit, qui diutius et delicatius huius uite desiderabilibus assueuit. Illi euangelico diuiti, qui ad refrigerium lingue ardentis digitum Lazari postulabat, dictum est: Recordare, fili, quia recepisti bona in uita tua, et Lazarus similiter mala [10 1Kb] . Nonne putas eum tunc habuisse in desideriis multa sustinuisse aspera, ut uel in modico remissius ei fieret gehennale incendium? uerumtamen post exitum huius uite dolor  eternus cum pena temporali non transibit: nam in inferno nulla est redemptio. Cumque locus ille uiam precludat ad meritum, compensationis etiam beneficium non admittit. Noli, queso, affectare diuitias, que te fugiunt, et, ubi affluunt

plus ales, quam mellis habent [11 1Kb] ,
et in fine ad infinibilem mortem ducunt. Sit tibi paupertas ipsa solatio, que et uiuentem liberrimum facit, et securissimum morientem. Pauci diuites moriuntur, qui in exitu huius uite non desiderent fuisse pauperrimi. Ideoque et plerique prouidentie oculum dirigunt in futurum, spiritualem ducentes in diuitiis paupertatem. Dauid in regali solio sedens, inquit: Domine, inclina aurem tuam et exaudi me, quoniam inops et pauper sum ego [12 1Kb] . Et alibi: Pauper  sum ego, et in laboribus a iuuentute mea [13 1Kb] . Elegans et preclarum Dei donum est paupertas, si tamen hanc inter Dei dona computare dignetur impatiens et ambitiosa temeritas. Huius doni gratiam intellexerat ille Senece nepos Lucanus referens securitatem anime pauperis inter bella ciuilia:

   O uite tuta facultas,
Pauperis angustique lares, o munera nondum
Intellecta Deum: quibus hoc contingere muris,
Aut templis potuit, nullo trepidare tumultu
Cesarea pulsante manu.

Nabuzardan in subuersione Ierusalem cunctis pauperibus in pace dimissis, solos diuites captiuauit [14 1Kb] . Christus domum reguli rogatus intrare  noluit, ne uideretur diuitias honorare [15 1Kb] . Tu qui in episcopos nunc deseuis, cito episcopaberis dante Domino, erisque, si bene te noui, scholaribus illius temporis publice detractionis occasio. Nam et illi, qui dulce lignum iam adepti sunt, quandoque dum scholariter militarent, linguas procaces acuerunt in episcopos, et telam, quam hodie ordiris, longo tempore texuerunt. Certissime autem scio quod ex quo rapieris ad cathedram, rapietur a corde tuo scholaris uite memoria; subito nepotum  tuorum pullulabit affectio  , de maritandis neptibus anxie cogitabis: nec in beneficiis attendes meritum, nec in matrimoniis paritatem  , atque in hac insania singulariter estimabis plenitudinem uoti tui, si muliercularum degenerum uilitate titulos aliene nobilitatis inficias, et personis infamibus contamines domum Dei. uale.



EPISTOLA LXI. AD R.  SARESBERIENS. ARCHIDIAC.

ARGUMENTUM.---Dehortatur R. archidiaconum a uanitate aucupii; tum quid ratione officii non auium, sed ouium curam susceperit; tum quia breui sit ad episcopatus dignitatem euehendus.

Charissimo domino suo R. Saresber. archid., P. Blesen., salutem in Deo salutari nostro.

 Quia, teste Hieronymo [16 1Kb] , nescio quid latentis energie uiua uox habet, prius uiua uoce, et deuota  supplicatione uos monui, deinde litteris, ut parcius indulgeretis auium curialium uanitati. Scio quia, teste Apostolo, omnis creatura subiecta est uanitati non uolens [17 1Kb] . Unde et Propheta conquerendo, exclamat: Filii hominum, usquequo graui corde? ut quid diligitis uanitatem, et queritis mendacium [18 1Kb] ? uerumtamen uos, qui iam induistis arma penitentie, et arripuistis propositum sanctitatis, affectare non decet uanitates et insanias falsas [19 1Kb] . Non bene conueniunt cilicium et accipiter, afflictio carnis et exercitium uoluptatis. Reges gentium, et qui dominantur eorum, quia litteralis scientie solatio uti, aut nesciunt, aut non possunt, per auium solatium de immanium sollicitudinum mole sibi aliquid quandoque furantur: nam testimonio Prophete [20 1Kb] ,  hi sunt, qui in auibus celi ludunt. Iuxta ueteres  historias Ulysses aues armatas intulit Grecie ad eorum solatium, quorum parentes in acie Troiana ceciderant; noluit tamen uir prudens hac uanitate filium suum Telemachum occupari. Qua igitur audacia hoc in se presumet Christi discipulus et professor quod in filio suo gentilis abhorruit [21 1Kb] ? A quibusdam dicitur Machabeus domesticasse accipitres in auium capturam; sed hac uanitate omnino abiecta, se bellis et morti exposuit, ut paternas leges erigeret, ceremoniasque innouaret, et mundaret sancta, debitum templo honorem redderet, et decorem sue genti, et amissam restitueret libertatem. Huius equidem aucupii genus laboriosissimum est, sumptusque quos exigit, suorum successum commoditate non redimit [22 1Kb] . Cum Marcellus nepos  Augusti sollicite uersaretur in auibus capiendis, quesiuit ab eo uirgilius utrum mallet auem armari in auium predatione, aut muscam in exterminationem muscarum. Relata ad auunculum questione, preelegit muscam, que a Neapoli abigeret muscas uniuersas, cuius petitionem effectus impleuit. Mallem uos habere muscam uirgilii, quam has sumptuosas aues, que in lege Domini ab eius sacrificio prohibentur [23 1Kb] : et que ex quadam degeneris nature corruptela hoc habent, ut fortior sit in eis sexus muliebris, quam masculinus  . Si igitur es Christi discipulus et professor, desinite, queso, currere et clamare post uoluptuosas aues. Currite et clamate post eum qui bene currentes dirigit,  qui deuote clamantes exaudit; sine cuius gratia propositum religionis, quantumcunque grauis et aspere uite, meritum non habebit. uideo quosdam, quorum mentes auium delectatio totas occupando consumit. Nonne isti imaginem gerunt Titii, cuius iecur pete [24 1Kb] referunt iugiter ab auibus deuorari? Nam satis deuorantur ab auibus, qui hac auium curiositate torquentur. Sane cum beneficiis ecclesiasticis, quibus ampliauit uos Dominus uehementer, curam non auium, sed ouium suscepistis, in die  tremenda computandus in sinistra cum hedis, et extra gregem Domini faciendus, si non oues auibus antefertis. Licet ad episcopalis eminentie sedem nondum ascenderitis, quod Domino dante in proximo fiet; animabus tamen, quarum in uos suscepistis periculum, officium pastorale debetis, quarum curam requiret a uobis exactissimus iudex, talentumque uobis creditum exiget, etiam cum usuris, uos supra multa constituens, si fidelis supra pauca fueritis. Abiecta itaque auium uanitate, uestrum ad libros studium conuertatis, ne uos Dominus ignarum sue legis inueniat: ignorans enim ignorabitur [25 1Kb] . Pastores erant, dicit Dominus, et intelligentiam ignorabant. Nemo scientiam Dei pertinacius a se potest repellere, quam occupatione  illiciti amoris uel aucupii uoluptate. Unde, uel ab hac temeritate cessabitis, uel uereor, ne uobis a Domino quandoque dicatur: Quia repulisti scientiam meam a te, ecce repello te, ne sacerdotio fungaris mihi [26 1Kb] . uolucres celi, sicut et pisces maris, non ad uoluptatem concesse sunt homini, sed ad usum. Si tamen he uolucres depredatorie et rapaces aues celi merito censeantur, quarum exercitio celum clauditur, aperitur infernus. Quia ergo iuxta communem cleri et populi estimationem in proximo est dies uestre uisitationis, preparate uos ad suscipiendum et ferendum iugum Domini, auiumque temeritatem, et malitiam huius uite conuertatis in Christi militiam, et exercitium honestatis.





EPISTOLA LXII. AD MAGISTRUM R. BLONDUM.


ARGUMENTUM.---Gaufridus Lincolniensis electus clericum quemdam suum inobedientie arguit, quod se relicto cuidam abbati adheserit: monetque ne nomine abbatis se archiepiscopo Cantuariensi opponat.

G.  Dei gratia Lincolniensis electus, domini regis Anglie filius, magistro R. BLONDO, salutem et humilius sapere.

 Cum proponas in litteris tuis quod mecum uelis disputare de pari, fines pacti transgrederis: et utinam mecum de pari tantum, non de superiori contenderes! In eo enim superiorem me, aut mihi contrarium te fecisti, quod mea uocatione posthabita ad mandatum cuiusdam abbatis remanere in Anglia decreuisti. Fortior quidem est disputatio in contradictione, et contrarietate operum, quam uerborum. Cum ad me uenire, et mecum esse debeas, et non uelis, contra me es, quia, testimonio ueritatis, qui mecum non est, contra me est; et, qui mecum non colligit, spargit [27 1Kb] . Quod autem ad otii reprobationem quedam de Tibullo, et monasteriis Aegypti tuis litteris adiecisti, otiosi hominis fuit. Ad laborem enim, non ad otium te uocabam;  non esses otiosus, si meis insudares negotiis, quibus te citra omnem uocationem spontaneum impendere debuisti. Te tamen excusabilem facit, quia semper habuisti me socium, nunquam dominum: et ideo nouisti qualiter socio, non qualiter domino sit scribendum: si habuisses dominum assueuisses obedientie, quam detrectas. uerumtamen indomita ceruice ferox post uocationis mee litteras nunc agere causas Parisiis, nunc reuerti Bononiam, nunc Lincolniam proficisci, nunc morari Oxenesordie ordinas et disponis. In hac tamen ordinatione magna est confusio, ubi mens tua contrariis estuat desideriis, et totus dissides a teipso. Si bonum obedientie acceptasses, uagos et dissolutos  affectus, qui te in uaria fluctuare compellunt, deuotus timor ad unius uoluntatis arbritrium alligasset. Nunc autem domina ambitio, que nouum tibi beneficium de predicti abbatis largitione promittit, ad crimen ariolatus et idololatrie per inobedientiam te compellit: quoniam, sacre Scripture testimonio, peccatum ariolandi est repugnare, et quasi scelus idololatrie nolle acquiescere [28 1Kb] . Utinam erga me humilius te haberes, et me ad benefaciendum tibi propensiore obsequio uberiore meritorum gratia prouocares! Mundus enim in maligno positus est [29 1Kb] ; et sicut optime nosti, beneficium, quod de munificentia nostra obtines, facile posset occasione ingratitudinis et inobedientie reuocari. Ingratitudo enim est uentus urens et siccans fontem liberalitatis,  rorem amicitie, fluenta gratie. Illud obnixe  te moneo, ut pro mendico et mendace abbate, sicut dicitur, te domino Cantuariensi in suis negotiis non opponas. Cum enim meorum numero ascriptus sis, eum per te impugnare uiderer; ideoque si eius negotiis interesse, eique adesse, non potes, aut forte non audes, ei tamen obesse in aliquo, sicut me diligis, non attentes. Scio quia ex affectu me diligit, atque in angustiis meis experimento probaui sincerissimam eius fidem: ideoque eius amicitias amplecti desiderans et fouere, ipsius iniurias equanimiter sustinere, aut dissimulare non possem.



EPISTOLA LXIII. AD PETRUM ATREBATENSEM EPISCOPUM  . [A. D. 1190.]

 ARGUMENTUM.---Gratias agit Atrebatensi episcopo pro munere misso.

Reuerendo Patri ac domino PETRO Atrebatensi episcopo, PETRUS Blesen. Bathon. archidiac., salutem, et eum, qui in Christo est caritatis affectum.

Liberalitati uestre gratias refero, quantas possum, super cuppa, quam mihi per fratrem uestri ordinis transmisistis, in qua circumscriptis omnibus que ad decorem et usum communem pertinent, sincere caritatis imaginem ad oculum depinxistis. Duo ibi metalla uideo conflata in unum; duo ligna redacta in uasculum unum. Metalla per se, et ligna seorsim, uas unum faciunt, separata singula sibi sufficerent; combinata uero statum  uere caritatis informant. Charitas combinari desiderat, et proximum sibi uniens in amoris amplexum omnem calumniam singularitatis euacuat. Combinatur tinctura in cocco [30 1Kb] ; et Eliseus sui magistri spiritum in se postulabat duplicari [31 1Kb] . Omnia ergo ita sunt in hoc uase duplicia ut nemo in figura eius quidquam duplicitatis inueniat. Charitas enim, cuius typum manifestissime gerit, ita in Deo una est, ut secum patiatur et proximum, et sicut Dominus per se et pro se diligitur, ita seruus Dominice caritatis uicarius existat. De unione fidelium ad Deum et ad se loquitur per Ezechielem Dominus: Faciam omnes lignum unum, et erunt unum in manu eius [32 1Kb] . Hoc igitur munus in typo caritatis ueneror, et in munere donatoris amicitias deuotus amplector.





EPISTOLA LXIu. AD CeLESTINUM ROM. PONTIFICEM. [A. D. 1193.]


ARGUMENTUM.---Rothomagensis archiepiscopus una cum suffraganeis rogat pontificem summum, ut Ricardum Anglorum regem ab archiduce Austrie in reditu ex peregrinatione Hierosolymitana in carcerem coniectum  , curet liberari.

Reuerendo Patri ac domino CeLESTINO Dei gratia  summo pontifici, G. eiusdem permissione Rothomag. Ecclesie humilis minister, ipsiusque suffraganei, Baiocensis, Ebroicensis, Sagiensis, et Abrincensis, episcopi, salutem, et deuotissime seruitutis affectum.

uulgariter dicitur quod noua et insolita morborum genera noua indigent medicina. Ab usu siquidem nostrorum temporum prorsus credimus alienum,  quod capiatur, aut ad redemptionem aliquatenus compellatur, uel in eundo, uel in reditu, quicunque Hierosolymitane peregrinationis prosecutor existit. Recolimus, quod illius uie sanctique signaculi professores Ecclesia Romana in sua custodia et tuitione suscepit. Nec dubium est redundare in totius Ecclesie caput, quidquid contra eiusdem Ecclesie auctoritatem in eius filios attentatur. Christianissimus princeps, rex Anglie illustrissimus dominus noster, et deuotissimus Ecclesie Romane filius, quem specialiter in sua protectione susceperat in sua peregrinatione post sudores et pericula, post angustias et discrimina uite, que pro amore et honore Dei diu sustinuerat, reuertendo captus est, et iniuste detentus.  Plangimus dolores et angustias nostras, quas utinam nobiscum communicare uelletis paterno compassionis affectu, et ostenderetis per experientiam in nostris augustiis, quantum uobis teneri debeat affectio filialis! Docet publicus experientie liber uberiorem esse caritatis affectum parentibus ad filios, quam filiis ad parentes: ideoque pensata deuotione quam hactenus habuerunt reges Anglie erga Romanam Ecclesiam, speramus in eo, qui spes nostra est, quod non deficiet in hac angustia nostra illa exuberans et inexhausta gratie plenitudo, que se impertitur afflictis, lapsos erigit, lesos reparat: et, ut quod multum est claudatur in modico, se communicat uniuersis: qui uniuersorum  et singulorum totus est, qui se seruum seruorum publice profitetur  . Quid faciat pro tanto filio, pro tanto principe; cuius iniustissimam captionem prouincie lamentantur, dolent populi, plorant Ecclesie, et omnia iura tam moderna,  quam uetera detestantur? Exerat beati Petri gladium manus uestra, clementissime pater; quid et quantum tanto filio debeatis, exhibeatis in opere, ut experientia mediante addiscant minores et inferiores filii, quantum a uobis auxilium in suis necessitatibus debeant exspectare. ualete.



EPISTOLA LXu. AD SOCIUM ET AMICUM.

ARGUMENTUM.---Docet amicum, non esse licitum auguriis, somniis, uisionibus, fortuitis euentibus, uel aliis modis uetitis, futurorum explorare notitiam.

Petro carissimo socio et amico, suus Petrus Blesensis, salutem et si quid melius est salute.

Cum nuper de hospitio suo egredienti magistro G. pulchro, magister Wilelmus Blesensis monachus  frater meus occurrisset, egredientem monuit regredi, et instantissime, ne progrederetur, inhibuit, magnum eadem die sibi renuntians imminere periculum, si presumeret proficisci. Magister uero G. in Christo perfectus, uaniloquium reputans quidquid non esset in fidei radice fundatum, securus iter ingressus est, se comitiue domini Cantuariensis adiungens, de cuius familia censebatur. Profectus itaque paululum in fossatam profundissimam, et aquis concurrentibus exuberantem, cum equo minus caute incidit: cumque equus et ascensor in profundo submersi palpitarent in aquis uehementibus, tandem magister Willelmus conuenientibus et subuenientibus multis uix  euasit. Hec uidisti, et uniuersi, qui tunc archiepiscopi consortio adherebant. Cepisti ergo scrupulose inquirere, et a me pre ceteris explorare, utrum his fidem adhiberem, et quid sentirem de eiusmodi ominosis occursibus  , de somniis,  et lemuribus,  , de uolatilibus  , de sternutamentis  . Ea siquidem uice pro capacitate mei ingenii respondissem: nisi, quia tunc, sicut ipse recolis, mittebar ad dominum regem, atque de his que erant itineri meo expedientia sollicite cogitabam. uerumtamen, que tunc uiua uoce non potui, nunc scriptis expediam, uerbique defectum redimet diligentior explanatio per scripturam. Cum in sacro eloquio legas, quod hec est uictoria, que uincit mundum, fides nostra [33 1Kb] , ut fidem nostram humani generis inimicus expugnet, malitiam suam ad multiformes astutias circumducit: multe enim sunt astutie eius, teste Apostolo: Non ignoramus, inquit, astutias Satane [34 1Kb] . Mentibus itaque hominum phantasticas  illusiones immittens, nunc in auium uolatu, nunc occursu hominum, nunc ferarum, somniisque et aliis modis promittit scientiam futurorum, et sic rerum euentus letos infaustosue denuntiat, ut quietem cordium uana curiositate sollicitet, atque ut aliquid paulatim de fidei sinceritate incrustet  Suggestione siquidem diaboli quedam mulieres cereas siue luteas formant imagines  , ut sic hostes uel amasios torqueant et incendant, iuxta illud uirgilianum:

Limus ut hic durescit, et hec ut cera liquescit, [35 1Kb] etc.

Quedam habent oculos fascinantes, iuxta illud uirgilii:

Nescio quis teneros oculus mihi fascinat agnos [36 1Kb] .

Quidam in uolatu auium futura coniiciunt, unde illud:

Quod nisi me quacunque nouas incidere lites
Ante sinistra caua monuisset ab illice cornix,
Nec tuus hic Meris, nec uiueret ipse Menalcas [37 1Kb] .

Legitur etiam [38 1Kb] quod in clypeo Hieronis proficiscentis  ad bellum aquila resedit, significans eum esse uictorem futurum et regem. Quidam genethliacos, quidam mathematicos, quidam ariolos, quidam pythonicos consulunt. Et quia diuinationi eorum quandoque respondet euentus, eis fides a temerariis exhibetur. Nam mendacii pater ueritatem  exhibet frequenter umbratilem  , donec infidelitatis filios secum precipitet in gehennam. Sic Saul, dum Pythonissam consulit, cum filiis suis in montibus Gelbe meretur interfici [39 1Kb] . Sic Ochozias, qui ceciderat per cancellos, dum de uite diuturnitate scrutatur, uita eius tanquam tela texenda succiditur [40 1Kb] . Oraculo Apollinis circumuentus est Alexander [41 1Kb] . Cresus Halym transgressus in equiuocatione, perdendi, euentu deteriore percussus est. Sit igitur sententia Christiani, nichil de futuris inquirere, sed illius dispositioni humiliter obedire, qui disponit omnia suauiter, cuius consiliarius nemo fuit. Non enim possumus ei dicere, cur ita facis [42 1Kb] ? Dominus est: quod bonum est in oculis suis, faciat. Non laboremus nosse tempora uel momenta,  que Pater posuit in sua potestate [43 1Kb] . Futurorum enim explorare notitiam auguriis, uel aliis illicitis modis diabolica tentatio est, et eterne damnationis occasio. Os enim Domini locutum est populum Isrel instruentis. Cum ingressus fueris, inquit, terram, quam Dominus Deus tuus daturus est tibi, caue ne imiteris abominationes gentium; non inueniatur in te, qui lustret filium suum, aut filiam suam, ducendo per ignem: non sit, qui ariolos sciscitetur, et obseruet somnia et auguria: non sit maleficus uel incantator: nemo per pythones aut diuinos querat a mortuis ueritatem: omnia hec abominatur Dominus [44 1Kb] . Si surrexerit, inquit, in medio tui propheta, aut qui dicit se somnium uidisse, et predixerit  signum atque portentum, et euenerit, quod locutus est, uerba somniatoris, aut prophete non audias [45 1Kb] . Et frequenter euenit, amice carissime, rerum prodigia certos exitus obtinere: eis tamen nulla fides adhibeatur. Licet enim sepe uera pronuntient, sepius tamen et periculosius mentiuntur: nec te moueat, quod quandoque ex dispensatione diuina talia persone commendabiles acceptasse leguntur. Nam et sanctus Daniel regem Nabuchodonosor uisione imaginis consternatum, peccata sua fecit eleemosynis redimere, et ad tempus diuine animaduersionis sententiam declinare [46 1Kb] . Ioseph in Aegypto magnificauit interpretatio somniorum [47 1Kb] . Ezechielem, atque Ioannem Euangelistam in sacro eloquio  admirabiles reddidit elegantia uisionum. Iam uero in uisionibus sperare superstitiosum est et saluti contrarium: plerique tamen qui talibus assueuerunt, ab iis auelli non possunt. Unde quidam ad negotia profecturi, si quo progrediuntur interroges, reuertuntur, uerbum Iudith forsitan aduertentes, que cum egrederetur de Bethulia ciuitate, quam obsederat Holofernes, sperans in manu Domini liberationem patrie, et uictoriam de tyranno, ne quis eam quo proficisceretur interrogaret, inhibuit [48 1Kb] . Coniiciunt igitur interrogationem aliquid ominis habuisse, quod itineris successum poterat impedire. Beatus etiam Marcus euangelista euangelizandi causa nauigio Alexandriam petentes, cum nauem egrederetur, calceum rupit, atque Deo gratias  agens iter suum expeditum esse perhibuit. Quidquid tamen alii credant, ego indubitanter credo sanctum euangelistam hoc non ex superstitiosa curiositate dixisse: cui etsi nunquam calceus ruptus esset, ei tamen sui expeditionem itineris et successum per Spiritum sanctum Dominus reuelasset. Sane huiusmodi prestigiosa prognostica, se plerumque in uarios, aut forte contrarios euentus effigiant. Unde et Iulius Cesar, qui, nunquam ulla superstitione, aut augurio deterreri potuit ab inceptis, dum in Africam proficisceretur, in egressu nauis prolapsus est: sed ad meliora omine commutato: Teneo te, inquit, Africa, eamque obtinuit [49 1Kb] . Rex etiam Willelmus, Anglie acquisitor, primo  terre ingressu equum quem ascenderat excitauit ad cursum, qui cum equo lapsus et prostratus in terram [50 1Kb] : Terra, inquit, mea est; quod euentus impleuit  . De uisionibus et somniis propheta testatur, et dicit: Senes uestri somnia somniabunt, et iuuenes uestri uisiones uidebunt [51 1Kb] . Si recenseam uisiones et somnia antiquorum, epistolam onerabo exemplis. Ioseph enim sponsus beate uirginis sepius in somniis ab angelo eruditur [52 1Kb] . Magis interdicitur, ne redeant ad Herodem [53 1Kb] . Docetur Petrus in linteamine reptilium plenitudinem gentium colligendam [54 1Kb] . Constantinus ab apostolis uisitatus est, orbisque maiestas publice professa est regnum et imperium Christi esse [55 1Kb] . uisio Africani [56 1Kb] , Apocalypsis  apostoli, Danielis et Ezechielis oracula, somnia Pharaonis et Ioseph legentibus frequenter occurrunt [57 1Kb] . His et aliis modis aperit suis, prout uult suam Dominus reuelare uoluntatem. uerumtamen, ut fidem habeam somniis, nulla somnia me inducent. Non inficior, quin anima frequenter ex reliquiis cogitationis, aut ex innata sibi perspicacia quasdam futurorum prefiguret imagines, sed crebro decipitur. Nam, sicut per experientiam didici, ex ea uisione, que mihi gaudium quandoque nuntiauerat, postea contrarium reportaui. Somnia igitur ne cures, amice carissime, nec te illorum errore inuoluas, qui occursum leporis timent, qui mulierem sparsis crinibus, qui hominem orbatum oculis, aut mutilatum pede, aut cucullatum habere  obuiam detestantur: qui de iucundo gloriantur hospitio, si eis lupus occursauerit, aut columba: si a sinistra in dexteram auis sancti Martini uolauerit: si in egressu suo remotum audierint tonitruum, si hominem gibbosum obuiam habuerint, aut leprosum [58 1Kb] . Opinio autem mea est magistrum G. submersionis illius incurrisse periculum, etsi nullus ei monachus occurrisset.



EPISTOLA LXuI. AD WALTERUM  ARCHIEPISC. PANORMITANUM. 

ARGUMENTUM.---Gratulatur Panorm. archiepiscopo, quod ex humili loco ad tantam dignitatem sit euectus. Henrici secundi regis Anglorum staturam, moresque breuiter describit, et cedis S. Thome  Cantuariensis archiepiscopi et martyris minime auctorem fuisse demonstrat.

Quondam socio, nunc domino, et amico in Christo carissimo WALTERIO Dei gratia Panormitano archiepiscopo,  P. Blesen., salutem et continuos ad uota successus.

Benedictus Dominus Deus Isrel, qui uisitauit et fecit misericordiam suam uobiscum, de puluere egenum uos erigens, ut sedeatis cum principibus, et solium glorie teneatis. Terribilis est Dominus in iudiciis suis, et in suis miserationibus magnus est, et laudabilis nimis: nam miserationes eius super omnia opera eius [59 1Kb] . Miserationum itaque, quas magnificauit in uobis, iugem habeatis firmamque memoriam, nec illud Iudaicum opprobrium notetur in uobis: Non fuerunt, inquit, memores beneficiorum eius et mirabilium que ostendit eis [60 1Kb] . Nihil est, quod adeo prouocet indignationem Altissimi, sicut ingratitudo: ipsa est malorum prouocatio, beneficiorum exinanitio,  exterminatio meritorum. Ob reuerentiam illius, qui de contemptibili paupertate uos extulit, plenioris exhibeatis humanitatis officium pauperibus cisalpinis, illos enim qui eunt, aut redeunt a terra, in qua steterunt pedes Domini, potestis affligere multipliciter, potestis et, sicut decessores uestri, necessitates eorum humanioris gratie solatio releuare. Illud noueritis, quod pater orphanorum et pauperum ipse est, qui exaltat humiles, et potentes humiliat: ipse pro suis pauperibus peregrinantibus uos exerit, ut apud uos auxilium consuete benignitatis inueniant. Ideoque timendum est uobis, ne clamor et querela eorum ad aures illius ascendat, qui est terribilis apud reges terre, qui iudicat causam pauperum,  et arguit pro mansuetis terre. De zona aurea, et lumbari serico, et samito, et aliis xeniis, que per latorem presentium de uestra largitione suscepi non quantas uolo, sed quantas ualeo refero uobis grates.  Ex hoc enim patet antiqua liberalitatis uestre integritas, quam nec interualla temporum, nec locorum spatia, nec honoris assumptio, nec cetera amicitie destructiua subuertere potuerunt.

Quod autem a me cum omni instantia postulastis, ut formam et mores domini regis Anglie uobis sub certa descriptione transmittam  , meas quidem facultates excedit, ad hoc enim satis insufficiens uideretur Mantuani uena ingenii. Ego tamen, quod scio, uobis sine inuidia et detractione communico. De Dauid legitur [61 1Kb] ad commendationem decoris eius, quoniam rufus erat; uos autem dominum regem subrufum hactenus exstitisse noueritis, nisi quod colorem hunc uenerabilis senectus, et superueniens canities aliquantulum alterauit.  Statura eius mediocris est, ut nec inter paruos magnus appareat, nec inter maiores minimus uideatur. Caput eius sphericum est, tanquam sapientie magne sedes, et alti consilii speciale sacrarium. Ea uero est capitis quantitas, ut collo et toti corpori proportionali moderatione respondeat. Oculi eius orbiculati sunt, dum pacati est animi, columbini et simplices; sed in ira et turbatione cordis quasi scintillantes ignem et in impetu fulminantes. Cesaries eius damna caluitii non ueretur, superueniente tamen artifici capillorum tonsura. Leonina facies quasi in quadrangulum se dilatat. Eminentia naris ad totius corporis uenustatem naturali est moderatione propensa, arcuati pedes, equestres tibie, thorax extensior, lacerti pugiles uirum fortem,  agilem et audacem denuntiant; in quodam tamen articulo pedis eius pars unguis innascitur carni, atque in contumeliam totius pedis uehementer increscit. Manus eius quadam grossitie sua hominis incuriam protestantur; earum enim cultum prorsus negligit; nec unquam nisi aues deferat, utitur chirothecis. Singulis diebus in missis, in consiliis et aliis publicis actionibus regni semper a mane usque ad uesperam stat in pedes. Et, licet tibias habeat frequenti percussione calcitrantium equorum enormiter uulneratas et liuidas, nisi tamen equitet uel comedat, nunquam sedet. Una die, si opus fuerit, quatuor aut quinque dietas excurrit et sic inimicorum machinamenta preueniens,  artes eorum frequenter inopinata subitatione deludit, Ocreis sine plica, pileis sine fastu, et uestibus utitur expeditis. uehemens amator nemorum; dum cessat a preliis, in auibus et canibus se exercet. Caro siquidem eius se mole pinguedinis enormiter onerasset, nisi quod uentris insolentiam ieiuniis et exercitio domat: atque in ascendendo equum, et in excurrendo leuitatem adolescentie seruans potentissimos ad laborem singulis fere diebus itinerando fatigat. Non enim, sicut alii reges, in palatio suo iacet, sed per prouincias currens explorat facta omnium illos, potissime iudicans, quos constituit iudices aliorum. Nemo est argutior in consiliis, in eloquio torrentior, securior in periculis, in prosperis timidior, constantior in  aduersis. Quem semel dilexit, uix dediligit; quem uero semel exosum habuit, uix in gratiam familiaritatis admittit. Semper in manibus eius sunt, arcus, enses, uenabula et sagitte; nisi sit in consiliis aut in libris. Quoties enim potest a curis et sollicitudinibus respirare, secreta se occupat lectione, aut in cuneo clericorum aliquem nodum questionis laborat euoluere. Nam cum rex uester bene litteras nouerit, rex noster longe litteratior est. Ego enim in litterali scientia facultates utriusque cognoui. Scitis, quod dominus rex Sicilie per annum discipulus meus fuit, et qui a uobis uersificatorie atque litteratorie artis primitias habuerat, per industriam et sollicitudinem meam beneficium scientie plenioris obtinuit. Quam cito autem egressus  sum regnum, ipse libris abiectis ad otium se contulit palatinum. uerumtamen apud dominum regem Anglorum quotidiana eius schola est litteratissimorum conuersatio iugis et discussio questionum. Nullus rege nostro est honestior in loquendo, in comedendo urbanior, moderatior in bibendo; nullus magnificentior in donis, nullus munificentior in eleemosynis: ideoque quasi unguentum effusum est nomen eius, et eleemosynas illius enarrat omnis ecclesia sanctorum  . Rex noster pacificus, uictoriosus in bellis, gloriosus in pace: super omnia desiderabilia huius mundi zelatur et procurat pacem populi sui  . Ad pacem populi pertinet quidquid cogitat  , quidquid loquitur, quidquid  agit; ut quiescat populus suus, labores anxios et enormes incessanter assumit. Ad pacem populi sui spectat quod concilia uocat, quod firmat federa, quod amicitias iungit, quod superbos humiliat, quod prelia minatur, quod principibus terrores immittit. Ad pacem quoque populi spectat immensitas illa pecuniarum, quam donat, quam recipit,  quam congregat, quam dispergit. In muris, in propugnaculis, in munitionibus, in fossatis, in clausuris ferarum et piscium, et in palatiorum edificiis nullus subtilior, nullusque magnificentior inuenitur.

Pater eius potentissimus et nobilissimus comes  fines suos amplissime dilatauit; sed iste  paternis facultatibus superaddens in fortitudine manus sue ducatum Northmannie  1Kb] , ducatum Aquitanie  , ducatum Britannie  , regnum Anglie  , regnum Scotie  , regnum Hibernie  , regnum Wallie  , paterne magnificentie titulos inestimabiliter ampliauit. Nullus mansuetior est afflictis, nullus affabilior pauperibus, nullus importabilior est superbis; quadam enim diuinitatis imagine semper studuit opprimere fastuosos, oppressos erigere, et aduersus superbie tumorem continuas persecutiones et exitiales molestias suscitare. Cum autem iuxta regni consuetudinem in electionibus faciendis potissimas et potentissimas habeat partes, habuit tamen semper manus ab omni uenalitate innoxias et immunes. Has et alias  tam animi quam corporis sui dotes, quibus ipsum natura egregie pre ceteris insigniuit, tango summotenus,  non describo; meam enim profiteor insufficientiam crederemque sub tanta sudare materia Tullium, aut Maronem. Illud sane tantillum, quod de forma et moribus eius ad instantiam uestram breuiter delibaui, mihi temeritati a pluribus adscribetur; uidebor enim, aut onus importabile suscepisse, aut plurimum de magnificentia tanti uiri per inuidentiam rescidisse. Ego tamen uestre seruiens caritati, quod possum, facio, et quod scio sine inuidia et detractione uestre postulationi promptissima uoluntate communico, atque inter ceteros magnificos uiros, qui de laudibus domini mei scribunt, ego cum paupere uidua minutum deuotionis in gazophylacium mitto.

Quod autem de morte beati martyris Thome  queritis  , in uerbo Domini et in ordine diaconi uobis dico, me nullo modo habere in conscientia,  Ipsum huius rei culpabilem exstitisse; huiusque fidem plenissimam uobis facient dominus Theodinus Portuensis episcopus, et dominus Albertus  cancellarius, qui propter hoc in partibus nostris legatione fungentes explorauerunt, et innocentiam uiri cognouerunt: atque sub umbra illius hoc a  quibusdam attentatum fuisse, totamque hanc iniquitatem a sanctuario processisse  . Accepta siquidem ab eis canonica purgatione illius, illi de mandato summi pontificis publice sententiauerunt  , eum ab hoc crimine coram Deo et hominibus esse innoxium, et in quosdam magnates, quorum malitiam in hac parte manifeste conuicerant, notam infamie retorserunt.

Illud quoque noueritis, dominum regem, gloriosum  martyrem in omnibus angustiis suis patronum habere precipuum  . Eadem siquidem die, qua primo tumulum martyris uisitauit  ; regem Scotie persecutorem, et impugnatorem fortissimum captum uinculis carceralibus mancipauit. Continuatoque deinceps fauore successuum ope martyris de uniuersis hostibus gloriosissime triumphauit. Sciatis igitur certissime quod caritatem illam, qua se olim rex et martyr mutuo dilexerunt  ,  neque mors, neque gladius aboleuit: Fortis, enim est dilectio ut mors [62 1Kb] ; et cum omnia transeant,  caritas nunquam excidit [63 1Kb] . Hec est porta speciosa, que in subuersione Hierusalem integra et intacta  permansit; cumque omnia euacuentur in morte, dilectio in morte non moritur, cuius fortitudini mors succumbit.

Regnum quidem Anglie, quod aduersus regem Stephanum armis strenuissimum sudoribus obtinuerat bellicis  , licet adolescentulus et contemptus, filii eius  consilio et auxilio regum et principum circumiacentium graui seditione turbauerant. Ipse autem destitutus suis, et ab extraneis impugnatus, illo succurrente, in cuius uirtute unus fugat decem millia, preualuit uniuersis, deditque in manus eius hostes suos Dominus, ad alligandos reges eorum in compedibus, et nobiles eorum in manicis ferreis [64 1Kb] . Ille ergo, qui conuertit corda filiorum ad patrem, ipse in filiis nostri regis  suscitat ac mittat filiales et deuotos affectus; ipse sedem patris in tempora longa stabiliat, et faciat pacem. Scio enim quod si bella iterum suscitauerint in parentem, succidet eos Dominus. Nam Dei  iudicio et lege fatali sancitum est, ut quicunque de consanguinitate illius bellis ipsum impugnare presumpserint, non dimidiet dies suos. Hoc autem in libro experientie iam de multis legimus, et fide oculata cognouimus.





EPISTOLA LXuII. AD HENRICUM REGEM ANGLIAE. [c. A. D. 1161.]

ARGUMENTUM.---Archiepiscopus Rothomagensis Henrico II Anglorum regi multis rationibus, exemplisque regum tam profanis, quam sacris persuadere conatur Henricum filium regni heredem litteris esse imbuendum.

Domino suo dilectissimo HENRICO illustris. Anglorum regi, duci Northmannie et Aquitanie, et comiti Andegauie, suus ROTHRODUS  diuina permissione Rothomagensis archiepiscopus, salutem in  eo per quem reges regnant.

Licet prudentia uestra sibi sufficiat et eruditionis aliene suffragia non mendicet, quod tamen uobis ad utilitatem cedere credimus et honorem,  dissimulare non possumus, nec debemus. Experimento siquidem didicimus, quantum commoditatis accesserit terre uestre in eo, quod liberalibus disciplinis uestre primitias adolescentie imbuistis. Cum enim aliis regibus fit rude et informe ingenium, uestrum, quod exercitatum est in litteris, in magnarum rerum administratione est prouidum, subtile in iudiciis, cautum in preceptis, in consilio circumspectum. Ideoque omnium episcoporum uestrorum unanimiter in hoc uota concurrunt, ut Henricus filius uester et heres litteris applicetur, ut quem uestrum exspectamus heredem, habeamus tam regni quam prudentie successorem. Scitis, quod totius prudentie compendium in litteris continetur, si respublica regenda est, si prelia committenda  sunt, si castra metanda, si machine erigende, si renouandi aggeres, si propugnacula facienda: denique, si quies libertatis, si iustitie cultus, si reuerentia legum, si finitimarum gentium amicitie sunt firmande, libri hec omnia erudiunt ad perfectum.

Rex equidem sine litteris, nauis est sine remige, et uolucris sine pennis. Recensent historie [65 1Kb] , quantum Iulio Cesari contulerit litteras didicisse. In litterali studio tantus fuit, ut quaternas simul dictaret epistolas. Quantus in iuris ciuilis peritia fuerit, leges Romanorum indicant. uirtutem potentis ingenii, quam iugiter in philosophia exercuit, predicat subtilitas bissextilis. Doctrina Aristotelis,  et continuum sub eo uirtutis exercitium magnum magnificauit et extulit Alexandrum [66 1Kb] .


Adde, quod ingenuas didicisse fideliter artes
   Emollit mores, nec sinit esse feros  .

Teste Salomone: Melior est sapientia cunctis opibus pretiosis et omne desiderabile non potest ei comparari [67 1Kb] . Rex idem pacificus se illam super salutem et omnem pulchritudinem dilexisse fatetur, et cum ea bona sibi pariter euenisse omnia gloriatur. Rex, cui omne iudicium in populo datum est, quomodo iudicabit populum suum in lege Domini, si legem Domini non cognouit? de rege scriptum est in lege Domini in hunc modum: Postquam sederit rex in solio regni sui describet sibi Deuteronomium legis in uolumine [68 1Kb] . In quo manifestissime  liquet quod in rege scientia litterarum exigitur, ut sit in lege Domini uoluntas eius, et meditetur in ea die ac nocte. Meditatio et exercitatio tota erat in lege Domini, in iustificationibus et mandatis. In lege, inquit, tua meditatus sum, et lex tua meditatio mea est. Exercebar in iustificationibus tuis, et in mandatis tuis exercebar [69 1Kb] ,  et plurima in hunc modum. Procedant autem cum Dauid alii reges, Ezechias, Iosias, et alii sanctissimi reges, qui custodiebant testamentum Domini, et preceptum, quod dedit illis. De Iosia rege legitur [70 1Kb] , quod cum in eius presentia Deuteronomium lectum esset, humiliauit se, et fleuit coram Domino, eo quod legem Domini non seruasset; percussitque fedus cum Domino, quod ambularet in uiis eius de cetero: quod et fecit. Procedant etiam de schola Euangelii, Constantinus, Theodosius, Iustinianus et Leo, atque alii Christianissimi principes, qui populum rexerunt in lege Domini, in fortitudine armorum, nec minus militia litterarum. Non uideo qualiter princeps perseueret in regno, aut iudicet populos in equitate, nisi consilio litteralis  prudentie muniatur; Sapientia enim dicit: Iudex sapiens iudicabit populum suum, et principatus sensati stabilis erit [71 1Kb] . Et ibidem: Rex, qui iudicat in equitate populos, et sapientie pauperes, thronus eius in eternum manebit [72 1Kb] . Quia Dauid postulat a Domino, ut sapientiam et scientiam doceatur, ideo se Dominus in eo uirum secundum cor suum inuenisse testatur [73 1Kb] ; cumque eum postmodum in regale solium sublimasset, continua temporum successione regnum ei perpetuum pollicetur. De fructu uentris tui, dicit, ponam super sedem tuam [74 1Kb] . Item: Et ponam in seculum seculi semen eius, et thronum eius sicut dies celi. Si custodierint filii tui mandata mea, et testimonia  mea hec que docebo eos, ipsi et filii eorum sedebunt super sedem tuam. Si autem dereliquerint filii eius legem meam, etc., uisitabo in uirga iniquitates eorum, et in uerberibus peccata eorum [75 1Kb] . Ex predictis manifeste coniicio, quod per imprudentiam filiorum regna fortium transferuntur ad exteros. Nam, iuxta Sapientie uerbum: Regnum a gente in gentem transfertur propter iniustitias et iniurias, et contumelias, et diuersos dolos [76 1Kb] . Percurre a primo rege in Isrel, et uide quomodo uita Saul et Ionathe, et omnium succedentium quasi tela aranee in breui succisa est, et quanto amplius intumuerunt aduersus scientiam Dei, tanto grauius deiecit eos, dum alleuarentur. Non est consilium aduersus sapientiam Dei. Frustra curritur  ad munitiones et cuneos armatorum. Dominus est, qui iudicat reges terre; qui aufert spiritum principum [77 1Kb] , et non est qui de manu sua possit eruere. Loquitur Dominus per Prophetam: Erudimini, qui iudicatis terram [78 1Kb] . Hec est uox, ad cuius auditum beatus Iob [79 1Kb] comminando reges inuitat. Si audierint, inquit, reges uocem Domini, complebunt  dies suos in bono, et annos suos in gloria. Si autem non audierint, transibunt per gladium et consumentur in stultitia.

Ecce quam terribilis est finis regum, qui eruditionem Domini non admittunt. Ecce qualiter stultitia, siue illitteratura regum cedit eis in perniciem; ipsorumque presidentium temeritas frequenter subiectos precipitat in ruinam. Temeraria Dauid [80 1Kb] presumptio in populi numeratione, fuit illius magne pestis occasio, que septuaginta millia de populo interemit. Pro peccato Saul populus in monte Gelbe cecidit [81 1Kb] . Culpa Ieroboam in populum redundauit [82 1Kb] . Religiosorum communis est opinio, quod de lumbis uestris super solium non sedebit filius, nisi primitietur in litteris, et lege  Domini diligentius instruatur. Potentia Domini non minor est in potentissimo regno transferendo, quam in tugurio pauperis euertendo. Quis in Grecia potentior fuit Alexandro [83 1Kb] , et tamen ei successisse legitur, non suus, sed saltatricis filius. Successorem Iulio Cesari fecit adoptio, non natura [84 1Kb] . Cesaree domus totum relege et reuolue progressum, et inuenies quia in breui periit memoria eorum, et ad inferos descenderunt, quoniam a se scientiam Dei repulerunt et ipsi repulsi sunt, eisque aut hostes, aut ignoti uiri et extranei successerunt. Date igitur operam, amantissime princeps, ut filius uester pueritie cursum litteralibus disciplinis impendat, quatenus sic et malitiam dediscat  innatam beneficio litterarum, et laudabilium exemplis operum assuescat. Bene ualete.





EPISTOLA LXuIII. AD ALEXANDRUM III PAPAM. [A. D. 1180?]

ARGUMENTUM.---R. archiepiscopus Cantuar. accusat abbatem Malmesburiensem, quod se ab obedientia sui episcopi subtraxerit. Deinde fuse deplorat quanta mala secuta sint ex exemptionibus abbatum per pontifices Romanos ob episcoporum quorumdam tyrannidem indultis.

Sanctissimo Patri et domino ALEXANDRO Dei gratia summo pontifici, R. Ecclesie Cantuariensis humilis minister, deuotissimum subiectionis obsequium.

Sicut eminentiam apostolice sedis, etc. uide inter  uariorum ad Alexandrum epistolas, post ipsius Regesta, Patrologie, t. CC.



EPISTOLA LXIX. AD RADULPHUM  ANDEGAuENSEM EPISCOPUM. [A. D. 1182?]


ARGUMENTUM.---Deplorat lapsum populi Andegauensis, qui Henricum II Anglorum regem bellum gerentem contra rebellem filium Henricum turpi fuga deseruerat; hortaturque episcopum, ut eum uel in fidem sui principis reuocet, uel spirituali gladio compescat.

Reuerendo Patri ac domino RADULPHO Dei gratia Andegauensi episcopo, suus P. Bles. Bath. arch., salutem anime, et corporis sanitatem.

Sicut de inualetudine uestra turbata est anima mea, sic de conualescentia uestra uehementius exsultat. Benedictus autem Dominus, qui castigans castigauit uos, et morti non tradidit uos, misericorditer  reseruans ad dandam scientiam salutis plebi eius. Tempus equidem est accingi gladio et arripere iudicium ad faciendam uindictam in nationibus, increpationes in populis. Enormiter peccauit populus uester, cuius malitiam, nisi digna et tempestiua animaduersione contuderitis, uerendum est ne uobis et populo Dominus irascatur, et ne in caput uestrum aliena transgressio refundatur. Et unde hec proditorie factionis iniquitas, ut Andegauensis exercitus, tanquam transfuga et desertor dominum suum in acie hostilibus cuneis fugiendo exponeret? Excusabilior esset fuga, si deessent uictualia, si arma deficerent, si fortior hostis insisteret, si princeps duceretur captus, aut in acie cecidisset. Nunc autem sine timore, sine uulnere, sine  periculo, sine hoste fugit exercitus, ut hostium gratiam ex sui principis desolatione captaret. Sane, quia benignitas regie maiestatis semper eos blande rexerat et mansuete tractauerat, prodiit quasi ex adipe iniquitas eorum, atque beneficio indulte mansuetudinis abutentes se in insolentiam contumaciter erexerunt. Scio quia dominationem filii malitiose desiderant, tantumque, ut pete uerbo utar [85 1Kb] ,

   A principe uulgus
Dissidet, et qui mos populis uenturus amatur:
Et sicut habet eorum communis opinio,

Regnorum sub rege nouo mitissima sors est.
Milites quoque, qui contra prestitum patri iuramentum  in partem filii coniuratione clandestina transierunt, non minus essent puniendi quam populus, quoniam

Facinus quos inquinat equat.
 Quia in filio uita diuturnior, et terribilior dominatio exspectatur,

Degeneres trepidant animi, peioraque uersant.
uerumtamen sicut Moyses ob uitulum conflatilem zelo succensus excanduit, atque uiginti tria millia hominum occidendo multorum culpam [86 1Kb] , teste Augustino [87 1Kb] , uindicauit in paucis; sicut Iulius Cesar militarem tumultum, quem aduersus eum excitauerant multi, paucorum animaduersione cohibuit [88 1Kb] ; sic expediret domino regi non dissimulare, aut negligere hunc excessum, sed ita paucorum insolentiam ferro ultionis abscindere, ut, terrore deriuato ad posteros, facinus non redeat in exemplum. Dominus loquitur per prophetam: Si Dominus, inquit, sum, ubi timor? si pater sum, ubi  amor [89 1Kb] ? Nobilissimus siquidem rex, qui rigorem dominationis paterna temperauerat lenitate in populo infideli nec amorem reperit, nec timorem. In stratagematibus Iulii legitur Clearchum Lacedemoniorum ducem dixisse, principem exercitui magis esse timendum quam hostem [90 1Kb] . Faciat, queso, timor humiles, quos fecit mansuetudo principis tumidos et rebelles. Leges equidem imperiales in eum qui desertor est, uel transfuga, uel emansor, penam ordinariam, ad furcam, scilicet, uel ad bestias dictauerunt. Appius Claudius eorum, qui a militari statione cesserant, decimum quemque militem sorte ductum fuste legitur occidisse [91 1Kb] . Fabius  Rullus consul ex duabus legionibus, que loco cesserant, uicenos sorte ductos in conspectu omnium securi percussit [92 1Kb] . Q. Fabius Maximus transfugarum dexteras precidit [93 1Kb] . Marcus Cato comprehensis in furto commilitonibus idem fecit. Nihil detestabilius est nota proditoris in milite. Licet Ioab omnia fortiter fecerit, non computatur tamen in catalogo fortium Dauid, quia fortitudinem eius proditio in Abner et Amasa denigrauit [94 1Kb] . Non dico, ut uestro consilio uel hortatu Dominus rex in populum uestrum rigorem gladii materialis exerceat; scio enim quod in hac parte uices exacti iudicis exsequetur, sed quod uestrum est agite. Manus dissolutas, genua debilia, mentesque trepidas roborate, atque infideles animos, aut reuocetis ad fidem  sui principis, aut spirituali eos gladio compescatis. Nouum siquidem a domino papa noueritis emanasse mandatum, ut quicunque pacem domini regis turbant, appellatione remota, excommunicationis uinculo astringantur  . Hac auctoritate fretus dominus Cantuariensis omnes domini regis impugnatores apud Cadomum nuper excommunicauit, nec regi iuniori, nec alii exceptionis gratiam fecit  . Illud autem certissime teneatis ipsum nunquam aliquem excommunicasse, qui aut non moreretur in proximo, aut cuius non operiret faciem subita et ignominiosa confusio  .

Exeratis itaque gladium Petri, ut ad debite fidelitatis  obseruantiam compellantur inuiti, qui spontanea uoluntate pro salute principis se morti et carceri debuerant obiecisse. Sola fidelitas est, que dilatat gloriam populi, que pacem firmat, et terrorem incutit inimicis. Adhuc in Annalibus recensentur fideles populi et uiuent nomina eorum in eternum. Refert Frontinus [95 1Kb] Casilinos, obsidente eos Hannibale, tantam fidem seruasse Romanis, ut eos ad deditionem, neque fames, neque gladius inclinaret: tantaque illos afflictos fuisse inedia, quod mus centum denariis uenderetur; uenditoremque muris periisse fame, et emptorem mortis periculum euasisse [96 1Kb] . Petilini a Penis obsessi parentes et liberos ob inopiam eiecerunt, ipsi autem, coriis madefactis et igne siccatis, foliisque  arborum uitam trahentes, obsidionem undecim mensibus contempserunt. Cyzicum in contumeliam Romanorum obsederat Mithridates, urbisque captiuos produxit, et ostendit obsessis, arbitratus futurum, ut miseratione suorum ad deditionem compelleret oppidanos [97 1Kb] . At illi exhortati eos ad mortem fortiter excipiendam, fidem seruauere Romanis. uestri autem Andegauenses, quorum pre ceteris populis erat in actis bellicis fama celebrior, tanquam filii Ephrem intendentes et mittentes arcum, conuersi sunt in die belli [98 1Kb] ; et quasi degeneres et imbelles, ubi fortius et fidelius principi suo adesse debuerant, in fugam ignominiosissimam sunt conuersi. uerumtamen speramus in eo qui spes nostra  est, qui conuertit mare in aridam, quod conuertet in proximo corda filiorum ad patrem, et hanc dissensionis amaritudinem dulcorabit. Ipse quoque, qui iudicat fines terre, dabit uictoriam regi nostro, et sublimabit cornua Christi sui. uale.



EPISTOLA LXX. AD IO. CARNOTENSEM EPISCOPUM  . [A. D. 1175?]

ARGUMENTUM.---Conatur persuadere Carnotensi episcopo, rectius eum facturum, si nepotes potius, pauperes tamen et honestos, quam externos ad ecclesiastica beneficia promoueat.

Dilecto, et pre omnibus diligendo domino suo Io. Dei gratia Carnotensi episcopo, suus canonicus PETRUS Blesensis, salutem, et in ira misericordie  reminisci.

Eam sperauimus in uobis et de uobis maturitatis et prudentie gratiam, ut uos adulatio fallax facile non seducat. Prouerbialiter enim dicitur, quod

Stultum est uas incrustare sincerum [99 1Kb] .

Et testimonio Salomonis: Frustra iacitur rete ante oculos pennatorum [100 1Kb] . Scitis, quod Robertus Salebere caro et sanguis uester est: illi tamen quorum os amaritudine et dolo plenum est, qui  dicunt bonum malum, et malum bonum, elongant a uobis amicum et proximum, et de lingue ueneno confisi, eum a uisceribus uestris nituntur auellere, exterminantes adulatione seductoria legem nature, necessitatem sanguinis, beneficium nutriture. Nepoti uestro, dum honestus est, et ecclesiasticis idoneus beneficiis, minus aptum aut deteriorem, queso, non preferatis extraneum, nec ab eo uestre liberalitatis gratiam auertatis, in quo ista duo concurrunt, natura et meritum. Sane in omni facultate fortius est, quod ex natura procedit, quam quod accedit extrinsecus; semperque sincerior erga uos erit nepotis affectio, que nature obsequitur, quam que sequitur ex fortune inconstantia. Aristotelem dixisse [1 1Kb] recolitis, quia omne quod  natura tale est, magis tale est eo quod non natura tale. Quid est quod in iure ciuili pactum stipulationem tollit, et a stipulatione non tollitur? nisi quia pactum uinculum naturale est, stipulatio uero ciuilis est obligatio; ius autem ciuile naturale corrumpere non potest, cum ius ciuile a naturali aliquando tollatur. Durum quidem, et nimis austerum est uos eis non esse propitios, quos uobis natura conciliat. Nam et Apostolo teste, qui suorum, et maxime domesticorum curam non habet, fidem negauit, et est infideli deterior [2 1Kb] . Bruta fetus suos nutriunt, et eos, cum fuerint grandiusculi, derelinquunt. Non decet hoc hominem, quem ratio, quem intelligentia faciunt ceteris preeminentem. Cauete, queso, ab iis, qui hominibus placent, confusi sunt qui omnia  dicunt ad uoluptatem, ad ueritatem nichil. Adulatio quidem pestis improbissima est, que cum statim deprehendatur a paupere, apud diuites latenter obrepens etiam circumspectum circumueniet et prudentem. Aut enim sub dilectionis imagine, aut deuotionis obtentu, aut alicuius simulatione officii se adulatio prodigiosa palliat, ut gratius acceptetur: uenena enim non dantur, nisi melle circumlita. Gloriosum uobis est, dicit callidus adulator, quod in beneficiorum collatione pauperes honestos uestris nepotibus antefertis: opus Dei est hoc: caro et sanguis non reuelat hoc uobis. Et quis in hac exhortatione malitiam non deprehendat? sic aduersus eum, in quo dolus non est, quandoque dolosus  tentator Phariseus et Herodianus accessit: Magister, scimus quia uerax es, et uiam Dei in ueritate doces, et non est tibi cura de aliquo, neque accipis personam hominum: licet censum dare Cesari an non [3 1Kb] ? Precedunt blanditie, sed uenenum est in sermone. uerumtamen omnes laquei malitie dissoluuntur, dum producto numismate census, Deo, quod erat Dei, et Cesari, quod erat Cesaris, assignatur. uestra etiam discretio non ignorat quod  extranei et honesti admittendi et beneficiandi sunt, sed nunquam honestis nepotibus preferendi  . Summa nature iniuria est nepotem pauperum et honestum abiicere, carnemque et sanguinem suum opprobrio publice mendicitatis exponere. Ursa et leena diligunt fetus suos, alienos quoque, si eis impenderint beneficium nutriture. Sed et lamie, iuxta prophetam, nudauerunt mammas, et lactauerunt catulos suos [4 1Kb] . Homo autem adeo efferate inhumanitatis erit, ut, quem docuit, negligat, et abiiciat quem nutriuit? Qui hoc uobis, reuerende Pater, suggerunt, parietem edificant, et dealbant. uerumtamen Dominus dedit uobis cor et sapientiam, ut non seducant uos spiritus mendacii specie et adulationis, ut adulatores deprehendatis in astutia  sua, debitumque nature in uobis non exstinguat dolositas aliena. Porro Ioannes euangelista, licet consanguineus Domini, pre ceteris tamen est dilectus a Domino, alterumque filium Zebedei, et Iacobum minorem, Ioseph etiam iustum, Iudam et Simonem, linea consanguinitatis a Christi consortio non abscidit. Si nepos uester honestus est et prudens, in uiro prudente naturam, in consanguineo diligite honestatem. Si ei apud uos beneficium nature non sufficit, ei saltem honestas et litteratura sufficiat, ut uos inueniat benignum et placabilem; apud quem circumscripta omni linea parentele de suorum exigentia meritorum gratiam uindicat et fauorem.



EPISTOLA LXXI. AD M. ERNALDUM BLESENSEM.


ARGUMENTUM.---Emerat Blesensis Parisiis libros legum, pretio numerato, sed non abstulerat: quos alius, maiori numerato pretio, abstulit. Contendit ergo Blensensis libros illos, licet sibi traditi non sint, ab alio emi non potuisse.

Charissimo socio et amico magistro ERNALDO Blesensi, PETRUS Blesens. Bathon. archidiac., salutem.

Cum dominus rex Anglorum me nuper ad dominum regem Francorum nuntium destinasset, libri legum uenales Parisius oblati sunt mihi ab illo B. publico mangone librorum: qui cum ad opus cuiusdam mei nepotis idonei uiderentur, conueni cum  eo de pretio, et eos apud uenditorem dimittens, ei pretium numeraui: superueniens uero C. Saxeburgensis prepositus, sicut audiui, plus obtulit, et licitatione uincens libros de domo uenditoris per uiolentiam asportauit. Quoniam igitur ad eum, qui me misit, redire maturius me oportet, uosque moram facturus estis Parisiis, plenissimam habens in uestra discretione fiduciam uobis predicti procurationem negotii committo: aut, si moram Parisiis aliqua uobis necessitas interdicit, magistro Hugoni Genuensi sub litterarum mearum testimonio committatis. Cum enim ratione ciuili alienis negotiis exactissima diligentia debeatur: scio quod si presenti cause, cui plurimum assistit equitas, sollicite impenderitis procurationis officium, intentio  uestra cum honore et fructu ueniet ad effectum. Nam, licet rei uendite, aut donate, aut ex causa relicti debite non soleat sine traditione transferri dominium, hic tamen habeo utilem actionem in rem, per quam contendo libros mihi exhiberi et tradi. Et ad hoc facit lex illa digestorum ad municipalem, de iure omnium incolarum, et lex tertia digestorum de liberis exhibendis. Sed et libertum meum, cuius possessionem nunquam habui, sic peto: item et filium meum adiecta causa ex iure quiritum. Item ciuis, aut ciuitas decurionem suum, ut in institutionibus, de actionibus, preiudiciales, et digestis, de rei uendicatione, lege prima, paragrapho, per hanc. Codice de agricolis et censitis, lege quisquis et lege omnes. Ex habet de colonis  Palestinis, et codice de colonis Thracensibus, codice de fugitiuis colonis, de agricolis etiam et mancipiis lege secunda et tertia. In his omnibus mihi uindico rem, cuius possessionem nunquam nactus sum. Sed nec in omnibus his traditionis aut possessionis fit mentio. Nam et libertum petam non traditum aut possessum. Alioquin, quid fiet, si statim post manumissionem se contendat ingenuum? Aut si ius patronatus emerim a patrono, etsi non possederim, tamen ago. Nam etsi pater mihi assignauerit libertum, citra omnem traditionem et possessionem patre mortuo ipsum peto. Item, si debitor paratus erat soluere, deinde conuenit, ut  retineret pecuniam in causam crediti, contrahitur mutuum, quia creditor intelligitur recepisse, et illi dedisse, ut Digest. De rebus creditis, lege singularia. Expressa similitudinis forma uideor libros ab emptore recepisse, et in causam depositi dimisisse. Preterea traditio alia est uera, que fit interueniente corporali actu: unde dicitur; traditionibus et usurpationibus quibus rerum dominia acquiruntur, ut codice De pactis, lege traditionibus. Alia fit per fictionem iuris, que triplex est; fit enim per constitutionem, ut codice De donationibus lege quisquis, et Dig. De rei uenditione, lege mulier. Et Digest. De acquirenda possessione, lege interdum. Alia fit per celebritatem unius actus, qui alium occultat, ut Dig. De donationib. inter uirum et  uxorem, lege hec ration.  Sciendum, in medio paragraphi. Alia fit ex appositione custodis, ut Dig. De acquirend. posses. lege quarumdam. Hac breui deliberatione usus sum, non ut uos instruam, qui estis in iure ciuili precipuus, sed ut ad subtiliora uos excitem. Informe principium uos informabit ad optima: scriptum est enim: Da sapienti occasionem, et sapientior erit [5 1Kb] : nam et riuulus ex cursu continuo in magnum plerumque stagnum exuberat, et scintilla incendii uentorum suffragio se porrigit in immensum. uale.



EPISTOLA LXXII. AD AMICUM ET SOCIUM.

ARGUMENTUM.---Acriter inuehitur in quemdam olim socium et amicum, qui per inuidiam auctor fuerat,  ut Blesensis in familiam archiepiscopi Senonensis non ascisceretur, aliisque beneficiis ecclesiasticis excideret. Epistola erudita est abundans uersibus petarum.

M. PETRUS Blesensis, G. quondam amico et socio suo, salutem quam meruit.

Cum dominus Senonensis  me uocasset a scholari militia, et sub certa exspectatione tempestiui beneficii sue familie ascripsisset, frequenti suggestione tua propositum reuocauit, et sicut publice iactitasti, me illuso in spem meam alium introduxit. Benedictus autem Deus, qui spem mihi abstulit, et rem contulit, tuamque conscientiam cruciatu penitudinis affligere postea non cessauit. Nam iuxta ethicum,

 Exemplo quodcunque malo committitur, ipsi
Displicet auctori: prima est hec ultio, quod se
Iudice nemo nocens absoluitur [6 1Kb] .

Illud autem mihi ad uotum gratanter accedit, quod publice scitur, hoc non ex culpa mea, sed ex tua inuidia processisse, mihique solatio est tue conscientie cruciatus.

Inuidia Siculi non inuenere tyranni
Maius tormentum [7 1Kb] .
 Pena quidem uehemens, ac multo seuior illis,
Quas et Ceditius grauis inuenit, aut Rhadamanthus
Nocte dieque suum gestare in pectore testem [8 1Kb] .
Inuidia est qua instigante Cain fratricidium commisit, Ioab Amasam interfecit, Saul persecutus est Dauid, Iudei Christum Pilato tradiderunt, filii Iacob Ioseph Ismelitis uendiderunt. Nunquam sane inuidisses pauperi, si qua tibi inesset generis mentisue nobilitas, quia testimonio pete,

Liuor, iners uitium, mores non exit in altos,
   Utque latens ima uipera serpit humo [9 1Kb] .
Iam non reputabo me miserum, cui potest alius inuidere. uulgo enim dicitur, quia sola miseria caret inuidia. Usque in diem mortis non iudicabo me a morsu inuidie liberum et immunem. Nam, iuxta  Ethicum, ille qui monstra domuit et euasit,

Comperit inuidiam supremo fine domari [10 1Kb] .
Certe, si inimicus meus maledixisset aut nocuisset mihi, sustinuissem utique: sed nunc

Non exspectato uulnus ab hoste tuli [11 1Kb] .
Ideoque et ipsum impatientius fero. Nam teste Nasone,

Leniter, ex merito quidquid patiare, ferendum est.
   Que uenit indigne, pena, dolenda uenit [12 1Kb] .
Illud plurimum adauxit iniuriam et ignem indignationis accendit, quia innocentiam meam tante maiestati reddidisti exosam, que solo nutu meam potest damnare et opprimere paruitatem. Legitur [13 1Kb]  quod Augustus in Pollionem scripserat Fescenninos: cumque respondere Augusto Pollio moneretur: At ego, inquit Pollio, taceo, non est leue in eum scribere, qui de leui potest proscribere. Longe, queso faciat, a me dominus archiepiscopus manum suam, nec eius fortitudo me terreat.

   A Ioue percussus non leue uulnus habet.
Ipse suas quamuis uires inhiberet Achilles,
   Missa graues ictus Pelias hasta dabat [14 1Kb] .
Mole, queso, magnitudinis sue me non premat. Nam satis equanimiter fero dispendium, quod mihi hostis procurauit occultus.

   Flagrantior equo,
Non debet dolor esse uiri, nec uulnere maior [15 1Kb] .
Adhuc retineo spei magne solatium:

    Nec sic mea fata premuntur,
Ut nequeam releuare caput: sors equa merentes
Respicit [16 1Kb] .
Super omnia desiderabilia mea erat precipuum, ut in terra natiuitatis mee aliquod beneficium obtinerem: quia

Nescio, qua natale solum dulcedine cunctos
   Tangit, et immemores non sinit esse sui [17 1Kb] .
 Nunc autem culpis meis exigentibus, uagus et profugus super terram,

Quo me cunque rapit tempestas deferor hospes [18 1Kb]
uerum quia innocentia mea per malitiam subuersa est, habeo consolationem in Christo, ut sapientia uincat malitiam, et disponat omnia suauiter, que grauiter sustinere compellor sub exspectatione misericordie sue.

Omne solum forti patria est, ut piscibus equor;
   Ut uolucri uacuo quidquid in orbe patet [19 1Kb] .
Si me fortuna deiecisset in angiportum, ut ita loquar, arctioris angustie, non timerem. Pete namque testimonio,

   Fortuna miserrima tuta est:
 Nam timor euentus deterioris abest [20 1Kb] .
Nunc autem de paupertate causari non possum:

Pauper enim non est, cui rerum suppetit usus.
Quod satis est cui contingit, nichil amplius optet.
Si uentri bene, si lateri est, pedibusque tuis, nil
Diuitie poterunt regales addere maius [21 1Kb] .
Ecce, qui in domibus regum sunt mollibus uestiuntur. Ego tamen nec sanioribus cibis, nec indumentis ornatioribus uterer, si in regum palatiis habitarem.

Sit mihi, quod nunc est, etiam minus, ut mihi uiuam,
Quod superest eui, si quid superest mihi uite.
Nam neque diuitibus contingunt gaudia solis,
Nec uixit male, qui natus moriensque fefellit [22 1Kb] .
Nihil prorsus habeo preter patrimonium meum,  illudque totum largior et distribuo in parentes; auarior forte futurus, aut largior, si fortuna clementior arrideret. Arridebit equidem, Domino dante, et in caput tuum ignominiose refundetur, quod curialis scholaram, uersutus simplicem supplantasti. Iamque tibi debite ultionis uicissitudinem rependissem, sed pro minimo mihi est, licet magnus sis in oculis tuis, aduersus uilem et abiectum expetere ultionem.

   Quippe minuti
Semper et infirmi est animi, exiguique uoluptas
Ultio [23 1Kb] .
 Mihi sufficit ad uindictam quod processu temporis in me promouendo misericordia Altissimi

uideas, intabescasque uidendo.
Me quidem non procurante in promptu est subuersio tua, quia testimonio pete,

Omnia sunt hominum tenui pendentia filo,
   Et subito casu, que ualuere ruunt.
Tu quoque fac timeas, et que tibi grata uidentur,
   Dum loqueris, fieri tristia posse puta [24 1Kb] .
Plutas te mihi exitialiter nocuisse, quia usus consilio Iannes et Mambres, atque consilio Achitophel, quorum adhuc heredes omnes fere curias obsederunt, a me dominum, amicum et proximum elongasti. Recolo quantas insidias emulorum in palatio regis Siculi Willelmi secundi  quandoque expertus  sum: qui cum multipliciter me a regis latere studuissent, et non possent amouere, prius ad unum episcopatum et alterum, demum ad Neapolitanam metropolim postulari et solemniter eligi me fecerunt. Ego autem ad hoc nullo potui fraudis artificio inclinari: sciebam enim, quod ad hoc et circa hoc tota eorum uersutia uersabatur, ut ab aulica conuersatione remotum aperta persecutione obruerent. Tu e contrario post unam et alteram prebendam, quibus me fraudulenter emunxeras, mihi in prepositura etiam supplantasti. Porro terribilis in iudiciis Deus inter me Siculos proditores terribiliter iudicauit. Ipse parcat tibi, ego enim nullam de te exspecto ultionem.





EPISTOLA LXXIII. AD TRES EPISCOPOS ANGLIAE.


ARGUMENTUM.---R. archiepiscopus Cantuariensis hortatur episcopos ad tollendum e medio abusum, qui in Anglia inualuerat, ut scilicet interfectores secularium capitali pena, clericorum uero et episcoporum tantum excommunicationis pena plecterentur.

RICARDUS Dei gratia Cantuar. archiepiscopus totius Anglie primas, et apostolice sedis legatus uenerabilibus et dilectis in Christo fratribus R. Wintoniensi, G. Eliensi, Io. Norwicensi episcopis  , salutem et salubre consilium.

 In Ecclesia Anglicana damnosa omnibus, et omnino damnanda consuetudo inualuit  , que nisi per industriam uestram fuerit omnino sublata de medio, in enorme totius cleri dispendium uehementer excrescet. Si Iudeus aut laicorum uilissimus occiditur, statim supplicio mortis addicitur interfector; si quis uero sacerdotem uel clericum minoris aut maioris status occiderit, ecclesia sola excommunicatione contenta, aut, ut uerius loquar, contempta, materialis opem gladii non requiret  . Scitis quidem quod a Domino dictum est Moysi: Maleficos non patieris uiuere [25 1Kb] . Et Apostolo teste: Princeps gladium habet ad uindictam malefactorum, laudem uero bonorum [26 1Kb] . Sed et Dominus dicit: Qui uos tangit, me tangit [27 1Kb] . Et per prophetiam:  Nolite, inquit, tangere christos meos [28 1Kb] . Ubi igitur posset maleficium immanius et exsecrabilius inueniri, quam grassari in christos Domini, et in populum acquisitionis libera impunitatis audacia gladium exercere? Accepta mihi esset sententia excommunicationis in talibus, si timorem homicidis incuteret. Sed culpis nostris exigentibus gladius Petri rubigine obductus est, et quia non potest incidere, datus est in contemptum. Si capra, si ouicula furto sublata sit uel occisa, in huius rei auctorem, si lateat, sententia excommunicationis emittitur; conuictus uero aut confessus furcarum patibulo deputatur. Porro clerici uel episcopi occisores Romam mittuntur  , euntesque in deliciis cum plenitudine apostolice gratie, et maiore delinquendi  audacia reuertuntur. Talium uindictam excessuum dominus rex sibi uindicat, sed nos eam nobis damnabiliter reseruamus, atque liberam prebentes impunitatis materiam, in fauces nostras laicorum gladios prouocamus. Ignominiosum est quod pro capra uel ouicula grauior, pro sacerdote occiso pena remissior irrogatur. Sed his et deterioribus digni sumus, qui iurisdictionem alienam, et nobis  omnino indebitam ambitione temeraria usurpamus. Nam et in corpore decretorum, et in Epistola ad Romanos [29 1Kb] hec uerba nos legisse meminimus. Sunt quedam enormia flagitia, que potius per mundi iudices, quam per rectores et iudices Ecclesiarum iudicantur. Sicut est, cum quis interficit pontificem apostolicum, presbyterum, siue diaconum, huiusmodi reos reges et principes mundi damnant. Omnis equidem iustitia ideo exercetur, ut debita quiete gaudeat innocentia, et malignantium temeritas refrenetur. uerumtamen in hac iurisdictione maledicta, quam ambitiose et superbe presumimus, Deum offendimus, et dominum regem, uiamque in clericos malignandi tutissimam laicis aperimus. Nuper apud Wintoniam sacerdos litterature  commendabilis et conuersationis honeste malitiose occisus est a Willelmo Frechet, et uxore eius  , nec illi maleficium diffitentur. Prompti sunt ergo curiam adire Romanam: nam confidit in ea cor uiri sui, atque in specie et pulchritudine sua intendit prospere procedere, et de lenocinio uxoris in uia preter absolutionis beneficium fructus uberioris manipulos reportare. uos ergo, dilectissimi fratres, huic publice pesti, dum in suo cursu est, maturiore consilio studeatis occurrere: nam si liberius aliquantulum et licentius euaserit, periculum quod inter pauperes nunc uersatur nostris in proximo ceruicibus imminebit. Ecclesia iurisdictionem suam prius exerceat; et si illa non sufficit, eius imperfectum suppleat gladius secularis.  Huius rei auctoritas e synodo Urbani pape, et decreto Gregorii, ex Epistola Nicolai ad episcopos Galliarum, ex concilio etiam Martini pape, et ex concilio Carthagin. III, et ex multis sanctorum Patrum institutionibus emanauit. Nec dicatur quod aliquis puniatur propter hoc bis in idipsum; nec enim iteratum uidetur, quod ab uno incipitur, et ab altero consummatur. Duo sunt gladii, qui  mutuum a se mendicant auxilium, atque ad inuicem sibi uires impartiuntur alternas, sacerdotium regibus, et sacerdotibus regnum. Ideoque si ab altero suppletur alterius insufficientia, non uidetur duplex contritio, aut punitio combinata. Nam et illi, qui ad mortis patibulum sunt damnandi, iuxta Moguntinense concilium, antequam ad tormenta ducantur, per cordis contritionem et penitentiam spiritualiter puniuntur, nec duplicitatem contritionis inducit, sed quedam preparatio est ad mortem penitentia et satisfactio que precedit. Reddentes igitur Deo que Dei sunt, et Cesari que sunt Cesaris, iuxta petitionem domini regis, ei tantorum uindictam excessuum relinquamus: reis autem in mortis articulo constitutis, quia sententiam lati  canonis incurrerunt, si absolutionem postulauerint, et in hoc, et in aliis, quantum possumus, sine scandalo et periculo ecclesie, humanitatis consilium misericorditer impendamus. Publice namque interest, ut materiali gladio cohibeantur, qui nec Deum timent, nec deferunt ecclesie, nec censuram canonum reuerentur. Bene ualete.



EPISTOLA LXXIu. AD G. ARCHIDIACONUM.

ARGUMENTUM.---Archidiacono suadet, ut Guidonem hospitem suum in crimen adulterii relapsum, ac proinde incorrigibilem, non secundo puniat, sed patrem eius, qui eum ab ineunte etate ad lusum alee, omnium malorum seminarium, assuefecerit.

Dilecto amico suo G., archidiac. P. Blesen. Bathon.  archid., salutem et continuos ad uota successus

Preces uobis affectuosas porrigerem pro Guidone hospite meo, sed nec precandi affectum inuenio, nec preces oblate merentur effectum. Non excuso apud uos hominem, qui enormi dehonestatione uite publice se accusat, nam ut uerbo Nasonis utar,

Non est confessi causa tuenda rei [30 1Kb] .
Sperabam quod esset ex uestre nouissime animaduersionis flagello correctior  , et quod ei uexatio dedisset intellectum; sed et nunc reuersus est ad uomitum; et pene, quam passus est, immemor, adulteram quam abiecerat ad extraordinarios reuocauit amplexus.

Saucius euitat, dicit peta, pugnas gladiator, et idem
   Immemor antiqui uulneris arma capit.
 Qui post naufragium modo stagna lacusque timebat,
   Aequoreas iterum remige tentat aquas [31 1Kb] .
Penitus despero de correctione illius, qui forte emendabilior erit, si usque ad satietatem suo arbitrio relinquatur.

Curando fieri quedam maiora uidemus
   uulnera, que melius non tetigisse fuit.
uulneris hoc genus est, quod cum sanabile non sit,
   Non contrectari tutius esse puto [32 1Kb] .
uidetur autem mihi pater eius longe damnabilior in hac parte: nam cum filium suum in pueritia sua sanctis et honestis moribus informare debuerit, ingenium illius exercitauit in alea, uariaque lenociniorum turpitudine deprauauit  . Tunc equidem erudiendus erat, et ad omnem formam suscipiendam idoneus, tanquam

 Udum et molle lutum nunc nunc properandus, et acri
Fingendus sine fine rota [33 1Kb] :
nam

Fingit equum tenera docilem ceruice magister,
Ire uiam qua monstrat eques [34 1Kb] .
Qui si in etatem uene durioris euaserit, ad mollitiem ambulatorii gressus non poterit erudiri. Morum siquidem qualitas trahitur a conuictu: Et qui picem tangit, inquinabitur ab ea [35 1Kb] corrumpuntque praua consortia bonos mores, teste satyrico,

   uelocius et citius nos
Corrumpunt uitiorum exempla domestica, magnis
Cum subeant animos auctoribus [36 1Kb] .
 Quid faciet filius, nisi quod uiderit patrem facientem  ?

Si damnosa senem iuuat alea, ludit et heres
Bullatus, paruoque eadem mouet arma fritillo [37 1Kb] .
Iuuenem uitiosum esse non miror, cuius pueritiam pater alee dedicauit. Alea siquidem mendacii, periurii, furti, sacrilegii mater est. Ideo filium instruens, fuge aleam, dicit Cato. Ludum tesserarum et alee legitur [38 1Kb] Attalus Asiaticus inuenisse, quem longe melius est ignorare, quam scire. Chilon Lacedemonius causa ineunde societatis et amicitie missus ad Corinthum duces et seniores populi ludentes inuenit in alea [39 1Kb] . Infecto itaque negotio rediit, dicens gloriam Spartanorum, quorum uirtus nouiter constructo Byzantio clarescebat, non esse  hac infamia maculandam, ut dicerentur societatem cum aleatoribus contraxisse. Regi quoque Demetrio a rege Parthorum tali aurei dati sunt, ut notaretur in eo leuitas puerilis, qui in maiestate regali leuibus intendebat. Quia igitur filius in patre corruptus est, corripiendus est et in patre, ut pena patris doceat filium a turpibus abstinere. Scriptum est, quia multato pestilente sapiens sapientior erit [40 1Kb] , lauabitque iustus manus suas in sanguine peccatoris [41 1Kb] . Frequenter euenit ut uni membro per aliud medeamur. Dolent aures, et scyphe humeris apponuntur: delictum cordis fletus oculi purgat. Peccauit manus, et pectus contunditur. Deliquerunt genitalia, et dorsum ponitur ad flagella. Sane pater sententiam suspensionis, et excommunicationis uinculum  non ueretur  . Hec omnia uerbalia quedam sunt nec desistet a turpitudine inolita, nisi burse dispendio compescatur  . Certissimam illius emendationem uobis promitto in ablatione pecunie. Sensibilis est illa sententia, non uerbalis, ideoque plus doloris incutit et timoris. Nam iuxta ethicum:

Ploratur lacrymis amissa pecunia ueris.
Non cohibent sacra uerba manum, maiore tumultu
Planguntur nummi, quam funera [42 1Kb] .
Deos igitur in uno lucrifacite: atque dispendio patris filium ad honestatis compendium reuocantes in dolore patris uagam et effrenem filii petulantiam cohibete. Filium enim illius hac uice corrigere nichil aliud esset, quam stimulare insanum, quam oleum  adhibere camino, et uentis incendia excitare.



EPISTOLA LXXu. AD ROGERIUM DECANUM.

ARGUMENTUM.---Suadet Rogerio decano ut, quoniam dura quedam regi denuntianda haberet, tempus opportunum exspectet, cum placatioris erit animi. Deinde addit consecrationem electionis Lincolniensis a papa in triennium prorogatam.

PETRUS Blesens. Bathon. archidiac., ROGERIO decano, salutem et salubre consilium.

Nullus magister fidelior, aut efficacior est quam qui probauit per experientiam, quod impertitur aliis per doctrinam. Nuper ad dominum regem missus, ut Cantuariensis ecclesie negotia procurarem, more solito letabundus accessi. uerumtamen legens et intelligens in ipsius facie turbationem animi sui,  statim suppressi labia, linguamque cohibui, ueritus, ne si loquerer, eius uehementius irritaretur iracundia, quam mihi fidelis interpres animi facies nuntiabat. Negotium itaque distuli, donec faueret hora felicior, et uultus serenior arrideret. Offensum enim principem super gerendis negotiis conuenire, nichil aliud censeo, quam explicare retia in capturam equore procelloso. Se quippe et retia sua perdere properat, qui tempestati se ingerit, atque tranquilliorem maris faciem non exspectat. Scio quia missus es, ut domino regi dura denunties: unde et in hoc uerbo te habere cautius oportet.

Nam et ea que per se grata sunt, quandoque ex inconsulta relatione displicent, et dura eo quandoque artificio referuntur, ut placeant. Illud caueas,  ne accedas ad dominum regem negotium tuum propositurus, donec per me, uel per alium, qui mores eius nouerit, introitus pretentetur. Agnus enim est, dum placati est animi: leo uero, aut leone truculentior est, dum uehementius excandescit. Non est ludus, illius indignationem incurrere, in cuius manu honor est et confusio, hereditas et exsilium, uita et mors. Teste Salomone, indignatio regis, nuntius est mortis [43 1Kb] . Aristoteles Callisthenem auditorem suum ad Alexandrum mittens, hortatus est, ut cum eo aut nunquam, aut iucundissime loqueretur, quo apud regias aures, uel silentio esset tutior uel sermone acceptior [44 1Kb] . At ille, dum Alexandrum Persica salutatione exsultantem obiurgat,  dum uitam eius corripit et componit, uita priuatus est [45 1Kb] . Scio quid afferas, atque ex parte maxima iniunctum tibi iam expleui negotium: ideo circumspectius tibi caue, ne ex importuno accessu, aut ex inconsulto sermone res que ex uoto procedit, in periculum incidat, aut defectum. Totum siquidem negotium breuibus uerbis poteris interuertere, quod instanti uigilantia, et propensiore cautela studui promouere. Scis quia Lincolniensis episcopatus, pro quo specialiter missi sumus, quindecim annis, aut amplius, iam uacauit  : dominusque Cantuariensis recepit a summo pontifice in mandatis, ut compellat electum consecrationis munus et officium episcopale suscipere, aut ibi alium  , omni occasione et appellatione remota, non differat ordinare. Res autem in contrarium uersa  est; nunc enim de nouo consecrationem electi distulit in triennium Romana Ecclesia. Ideoque temerarium esset uos rigore uti, quem euacuat dispensatio aliena. Porro quidquid differat Romanus pontifex, certissime teneo quod intensum domini regis desiderium est, fixumque propositum, quod infra quatuor menses ecclesia Lincolniensis episcopum habeat consecratum  : iamque hoc eius desiderium desiderabilis consummasset effectus, nisi illi commune populi commodum impedissent, de quorum manibus populi perditio exactius requiretur. Quedam, quibus instructior eris, habeo tibi presentialiter aperire, que non committerem nuntio, uel scripture. uale.



EPISTOLA LXXuI. AD M. PETRUM BLESENSEM  .


ARGUMENTUM.---Serio et erudite monet socium suum, qui totam pene etatem in iuris ciuilis, peticarumque fabularum studio consumpserat, et adhuc pangendis canendisque amatoriis uersibus, uacabat, tandem se ad Theologie studium applicet, et curande anime saluti impensius incumbat.

Charissimo socio suo magistro PETRO Blesensi, P. Blesensis Bathoniensis archidiac., salutem in auctore salutis.

Sepe scriptis, sepe uiua uoce te monui et rogaui, quatenus a ludicris et scurrilibus abstineres, et, ut uerbo Apostoli utar, non subterfugi, quominus tibi annuntiarem consilium Domini [46 1Kb] . Et quia locum apud te premissa correctio non inuenit, iuxta consilium Pauli, mihi eadem scribere non est pigrum [47 1Kb] .  Testimonio sane cuiusdam sapientis, nunquam nimis dicitur quod nunquam satis discitur [48 1Kb] . Etsi uarie occupationes liberam mihi scribendi inuide aut facultatem, zelo tamen caritatis accensus, paginam repente correctionis arripiam. Zelus Phinees ceuntes occidit [49 1Kb] . Moyses zelo ductus idololatras [50 1Kb] , Samuel regem Amalech [51 1Kb] , Elias quinquagenarios [52 1Kb] Iudeum sacrificantem Matathias [53 1Kb] , Petrus Ananiam  et Sapphiram interfecit [54 1Kb] . Zelus Domini de templo uendentes et ementes eiecit. Zelus, inquit, domus tue comedit me [55 1Kb] . ue mihi, quia tacui, quia tanto tempore obmutui, et silui a bonis. uereor ne sanguis fratris clamet ad Dominum de terra contra me [56 1Kb] . Fratrem uoco, quem mecum filium Christi fecit diuine regenerationis adoptio [57 1Kb] . uerbum prophete est: Maledictus est, qui prohibet gladium suum a sanguine [58 1Kb] , id est uerbum exhortationis a mortificatione peccati. Gladius enim sub lingua corripientis; mel uero et lac sub lingua meretricia blandientis. Non parco tibi, ut mihi et tibi parcat Deus. Rex Achab pepercerat regi Benadab, sicut in tertio regum libro [59 1Kb] legis, et locutus est ei Dominus per Micheam, dicens: Quia dimisisti uirum  dignum morte de manu tua, erit anima tua pro anima illius. Quia Saul pepercit regi Amalech, ab eo translatum est regnum eius [60 1Kb] . Doleo, quia me loqui oportet debito et solito duriora; unde et uerba mea dolore sunt plena. Te quidem in summos eminentie titulos scientia scholaris extulerat, cumque debuisses aliis esse uirtutum forma et speculum honestatis, per scurriles nugas et fabulosa commenta gentilium factus es multis laqueus in ruinam  . Quid tibi ad uanitates et insanias falsas? quid tibi ad deorum gentilium fabulosos amores, qui debueras esse organum ueritatis? O bone Iesu, o uera ueritas, quomodo diminute sunt ueritates a filiis hominum? Domine, principium uerborum tuorum ueritas [61 1Kb] ; in circuitu tuo ueritas; et omnia mandata  tua ueritas [62 1Kb] . Et que insania est de Hercule et Ioue canere fabulosa; et a Deo, qui est uia, ueritas et uita [63 1Kb] , recedere? Narrauerunt, inquit, mihi iniqui fabulationes, sed non ut lex tua [64 1Kb] . Lex enim tua, Domine, lex immaculata [65 1Kb] , conuertens animas; ideo animas conuertens, quia eas supplantari non permittit. Scriptum est enim de iusto: Lex Dei in corde ipsius, et non supplantantur gressus eius [66 1Kb] . Posuerunt,  inquit, peccatores laqueum mihi, et de mandatis tuis non erraui [67 1Kb] . Quomodo non errasti? quia hereditate acquisiui testimonia tua [68 1Kb] , ut non peccem tibi. Me exspectauerunt, inquit, peccatores; ut perderent me, sed non preualuerunt, quia testimonia tua intellexi [69 1Kb] . In fabulis paganorum, in philosophorum studiis  , tandem in iure ciuili  dies tuos usque in senium expendisti, et contra omnium te diligentium uoluntatem sacram Theologie paginam damnabiliter horruisti. Audi prophetam: Respexisti ad maius, et ecce factum est minus; intulisti laborem tuum, et dixisti: Ecce de labore meo, et ego exsufflaui illud, dicit Dominus exercituum [70 1Kb] . Iam canis respersus es, et adhuc puerilibus te impendis. Sapientia clamitat in plateis, usquequo paruuli  diligitis infantiam, et stulti, ea que sibi noxia sunt, amplectuntur [71 1Kb] ? uereor ne te uerbum illud sapientis respiciat: comederunt alieni robur eius, et nesciuit; sed et cani effusi sunt in eo, et ignorauit; qui de Domino sentire in bonitate debueras, et in Scripturis uitalibus degustare gloriam magnificentie suauitatis eius, amatoria scribis  , et adinuentionibus profanis et in te, et in aliis passiones desiderii suscitans, indignationem prouocas Creatoris. Turpitudinem tuam publicas, ut et sanguis sanguinem tangat, et qui in sordibus est, plus sordescat [72 1Kb] . Peccatum suum, dicit propheta, sicut Sodome predicauerunt [73 1Kb] . Sed ex aduerso clamat sermo propheticus [74 1Kb] , ne ascendatis in Bethauen, aut in Galgala, id est ne uestram ignominiam publice  predicetis. Insani capitis est, amores illicitos canere, et se corruptorem uirginum iactitare. Audi quid dicat Iob [75 1Kb] : Pepigi fedus cum oculis meis, ut ne quidem cogitarem de uirgine. uerbum sapientis est [76 1Kb] : turpia ne dixeris; paulatim enim pudor per uerba dilabitur. Turpitudo etiam, inquit Apostolus, nec nominetur in uobis [77 1Kb] . Ipse uero de scurrilibus et curiosis hominibus loquens, in secunda ad Thessalonicenses [78 1Kb] : Denuntiamus, inquit, uobis, fratres, et per Iesum Filium Dei precipimus, ut non communicetis eis  . Que utilitas tibi, queso, est, uerba proferre in uentum, talentumque scientie tibi commissum a Domino figmentis  impendere fabulosis? talentum suum repetet cum  usuris. Homo austerus est. Metit, ubi non seminauit [79 1Kb] . Thesaurum siquidem, quem habes, in uase fictili hactenus quasi sub euentu alee posuisti. uide, si tangit te sermo ille Domini per prophetam: Argentum tuum uersum est in scoriam [80 1Kb] ; et ibidem: Dedi eis aurum et argentum meum, ipsi uero de auro et argento meo operati sunt Baal [81 1Kb] . Quid tibi ad Iouem, et ad Herculem? contra legis prohibitionem nemus idololatrie iuxta altare Domini plantare presumis. Heu, heu, princeps huius mundi eiectus fuerat foras [82 1Kb] , et nos eum reducimus syrenum cantibus, et rhythmorum deliramentis.

Te introducente uenerunt gentes in hereditatem Domini. Ingresse sunt gentes, id est gentilium mores in sanctuarium Dei, de quibus preceperat, ne  intrarent in ecclesiam suam. Ego quidem nugis et cantibus uenereis, quandoque operam dedi  , sed per gratiam eius, qui me segregauit ab utero matris mee, reieci hec omnia a primo limine iuuentutis. Dracones Pharaonis deuorauit in me draco Moysi [83 1Kb] , dum suauitatis theologice lepor euacuauit scientiam uanitatis. Ipsa est aqua Ierichontina, cuius sterilitatem Eliseus salis appositione sanauit; et egressus ad fontes ait: Non erit in eis ultra mors, neque sterilitas [84 1Kb] . Sapientia, que desursum est, teste Iacobo [85 1Kb] , primum quidem pudica est, deinde pacifica. Repudiatis ergo adulterinis amplexibus mundane scientie, tu qui maior es mundo, studium scientie salutaris amplectere, eamque studeas uirginem castam exhibere Christo. Hanc sibi in sponsam et  amicam eligeret Sapiens, qui dicebat: Hanc exquisiui a iuuentute mea: hanc mihi assumpsi in sponsam, et amator factus sum forme illius [86 1Kb] . Sane precepit Dominus in lege Moysi populo Isrel [87 1Kb] , ne quis de genere Chanaan sibi ducat uxorem; preterea dicebat mater Iacob: Tedet me uiuere propter filias Heth. Si acceperit filius meus uxorem de stirpe Chanaan, nolo uiuere [88 1Kb] . Ego, etsi non materna, fraterna saltem dico affectione, quia tedet animam meam uite mee, nisi tempestiuius ab ista destiteris uanitate. Porro omnia, que scribis, mirabili artificio, et exquisitissima sententiarum uerborumque uenustate componis. Sed damnat Apostolus [89 1Kb]  ea, que sunt rationem quidem habentia sapientie  secundum doctrinas hominum, sed non edificant ad salutem. Illud nobile ingenium fratris mei magistri Willelmi, quandoque in scribendis comediis et tragediis quadam occupatione seruili degenerans  salutaribus monitis ab illa peremptoria uanitate retraxi; qui in breui preeminens in exercitio doctrine celestis fructuosa predicationis instantia perditi iacturam temporis plenissime restaurauit. Recedant itaque uetera de ore tuo, quia Deus scientiarum Dominus est, et ipsi preparantur cogitationes. Ipse nouit cogitationes tuas, quoniam uane sunt. Illi, quorum ianitor esse contendis, cum cognouissent Deum, non sicut Dominum glorificauerunt, sed euanuerunt in cogitationibus suis, et  obscuratum est insipiens cor eorum. Dicentes enim se esse sapientes, stulti facti sunt [90 1Kb] . Porro sapientia Dei iustificata est a filiis suis [91 1Kb] reprobantibus sapientiam huius mundi. Filii autem huius seculi prudentiores sunt filiis lucis in generatione sua, reputantes stultitiam prudentiam predicationis, per quam Deus disposuit saluos facere credentes. Sapientiam huius mundi, que inimica est Deo, et mors animarum, cum sapientia Dei simul habere non poteris. Duabus uiis ingredi, aut duobus dominis seruire non potes [92 1Kb] ; pallium quidem breue est, duos operire non potest [93 1Kb] . Usquequo igitur claudicas in duas partes? Unum precor ut, sicut exhibuisti cor et linguam tuam seruire immunditie, et iniquitati ad iniquitatem, ita et nunc eadem membra exhibeas  seruire iustitie in sanctificationem. Hora tibi iam sexta est; quare stas tota die otiosus, cum ad operandum Dominus te inuitet? uerbum Sapientis est: Quidquid potest manus tua, instanter operare, quia neque ratio, neque scientia, neque consilium apud inferos, quo tu properas [94 1Kb] . Erit in proximo Sabbatum, quando non erit tibi licitum colligere gomor, aut alias operari [95 1Kb] . In studio et labore perdito, subtiliter quidem, sed inutiliter te exerces. Utinam Dei obsequio impendisses, quod in capturam humani fauoris et gratie laborasti! Paulus se nichil scire arbitratus preter Iesum Christum, et hunc crucifixum, dicebat [96 1Kb] ; siue mente excedimus, Deo; siue sobrii sumus, uobis [97 1Kb] . Omne studium suum Deo attribuit; in eius obsequium omnem intellectum suum captiuare non desiit. Et tu quidem, uenerande  magister, pre omnibus cetaneis tuis seculari scientia hactenus floruisti; sed hodie et in prouerbium populi et in opprobrium tuum uersus est sermo prophete, qui dicit: Ante messem totus effloruit, et inutiles grossos immatura perfectio germinabit [98 1Kb] . Sane non solum arbor, que malos fructus facit, sed illa quoque que bonos fructus non facit sententiam excisionis exspectat; tibi ergo tanquam inutili arbori imminent securis et ignis [99 1Kb] . Sed si te transplantaueris super aquas refectionis, id est studium sacre lectionis, florebis in atriis domus Domini, fructumque facies, desiderabilem et manentem. Beatus uir, dicit quidam [100 1Kb] , qui in lege Domini meditatur die ac nocte, fructum suum dabit in tempore suo. Fructus autem spirituales, teste Apostolo [1 1Kb] ,  sunt: caritas, pax, patientia, longanimitas, etc. Et quem nunc habes fructum in his, in quibus nunc erubesceres et doleres, si theologice suauitatis delicias degustares? Exi, queso, de feditate porcorum, ut pascaris in deliciis domus Dei; mensa enim sacre Scripture contra omnes spirituales nequitias tibi parata est. Ideo mensa tabernaculi ad aquilonem posita memoratur [2 1Kb] . Propterea scriptum est: Parasti in conspectu meo mensam aduersus eos, qui tribulant me [3 1Kb] .

Porro illa tuarum clausula litterarum grauiter me turbauit, in qua sermonem euangelicum uocas durum, insipidum, infantilem  . Singulis tribus sub paucitate uerborum respondeo. Non est durus  sermo Domini, sed tu durus es, terrenus homo, carnalis, animalis. Terrenus, et carnalis ceci sunt. Animalis homo, iudicio Apostoli [4 1Kb] , non percipit ea, que sunt spiritus Dei, quia stultitia est ei, et non potest intelligere. Cum Dominus loqueretur de sacramento corporis et sanguinis sui, quidam retro abierunt apostatantes, et dicentes: Durus est hic sermo [5 1Kb] . Dum sermonem Domini durum uocas, istorum apostasie deformiter te conformes. Adamas et hyacinthus, et cetere gemme, lapides quidem duri sunt, sed nichilominus pretiosi [6 1Kb] . Non Domini sermo  , sed tu potius durus es, qui terram eneam et celum ferreum, iuxta prophete uerbum, id est duritiem rationis et intelligentie Dominus iratus immisisse uidetur. In eo autem, quod uerbum Euangelii insipidum uocas, multum distas ab eo, qui  dicit: Quam dulcia faucibus meis eloquia tua, super me ori meo [7 1Kb] . Desiderabilia sunt super aurum et lapidem pretiosum multum, et dulciora super mel et fauum [8 1Kb] . Infantilia uero et simplicia uerba ueritatis non inficior; nam semper amica est ueritati simplicitas  . Hic est uomer aratorius Samgar, in quo sexcentos Philistheos occidit [9 1Kb] . He sunt saliue defluentes per barbam Dauid [10 1Kb] . Quod enim stultius est Deo, sapientius est hominibus [11 1Kb] . uerbum autem Apostoli est: Si uis esse sapiens in hoc seculo fias stultus, ut sis sapiens [12 1Kb] . Nam per stultitiam predicationis operatus est Dominus salutem in medio terre. Renouare igitur spiritu mentis tue, ut, sicut portasti imaginem terreni hominis, portes imaginem celestis. Omitte penitus cantus inutiles, et  aniles fabulas, et nenias pueriles  . Illud mihi maxime uertitur in stuporem; unde tibi materia cantandi possit erumpere, quem inter anxietates innumeras uideo constitutum. Sagitte Domini in te sunt, quarum indignatio ebibit spiritum tuum [13 1Kb] ; quomodo ergo potes uacare iocosis, cuius spiritum totum occupat uis doloris? Tempus ridendi, et tempus plangendi [14 1Kb] . A corde tuo non debuerat excidisse plaga illa tam crudelis, et recens mors Ioannis primogeniti fratris tui. Maioris tamen doloris memoriam renouat mors Gerardi; qui, licet fuerit minoris etatis, maiores tamen in uisceribus tuis uindicarat affectus. Nepotem tuum Nicolaum gloriose indolis agentem primitias transeo, quem de manibus tuis repente mors amara preripuit. Claudo  sub silentio fratris tui Ammonis carcerales angustias, quas summo desiderio affectaret mortis terminare compendio. Quomodo in tantis luctibus cantandi materiam inuenisti? Musica in luctu, importuna narratio [15 1Kb] . Hoc unum precor ut, omissis inanibus cantilenis, scribas que theologicam sapiant grauitatem; que ad honestatem fructificent et edificent ad salutem.



EPISTOLA LXXuII. AD M. PETRUM BLESENSEM.

ARGUMENTUM.---Gratulatur M. Petro Blesensi de communione nominis, utpote iam toto orbe per scripta sua noti; deinde ostendit scriptis homines fieri immortales. Adulatores aulicos insectatur, et librum suum De prestigiis eius censure subiicit.

 Dilectissimo magistro suo PETRO Blesensi, P. Blesens.  Bath. archidiac., salutem et in amicitie sinceritate constantiam

Aequiuocationi uestre toto corde congratulor; nec reor hoc accidisse sine dispensatione diuina, ut nobis esset uniformitas nominum, quos a pueritia fecerat uniformis identitas uoluntatum. Quod si homo segnioris uite aut fame humilioris huic nomini communicaret, tantum honoris supererogare teneretur, quantum ille derogaret communibus titulis, nunc autem quantum laudis addo communi uocabulo, uel acquisitione reddituum uel magnatum familiaritate, uel populi fauore, uel scriptis, tantum iisdem modis aut forte elegantioribus ipsius ex parte uestra notitiam dilatatis. Iam in omnem terram et in fines orbis terre illud nomen exiuit [16 1Kb] . Nostra etiam  scripta, que se diffundunt et publicant circumquaque, nec inundatio, nec incendium, nec ruina, nec multiplex seculorum excursus poterit abolere. Sola scripta sunt, que mortales quadam fame immortalitate perpetuant, et actibus ueterum, quos traducunt ad posteros, nullam permittunt obrepere uetustatem.

Ore legar populi, perque omnia secula fama
Si quid habent ueri uatum presagia, uiuam,
dicit Ouidius [17 1Kb] . Cum Antonius linguam Ciceronis abscinderet, que in ipsum dictauerat inuectiuas, dicitur ei Cicero respondisse:

Nil agis, Antoni, scripta diserta manent [18 1Kb] .
Quis hodie Lucilium cognouisset, nisi eum Seneca suis epistolis illustrasset? Plus Cesaris laudibus addiderunt  scripta uirgilii et Lucani, quam omnes diuitie, quas de diuersis mundi prouinciis adunauit. Prudentia Ithaci, et Pelide uirtus sub tenebris ignorantie usque hodie latuissent, nisi eas diuina Homeri [19 1Kb] mens carmine publicasset. Ideo in principibus terre, et his qui res arduas mundi querunt uel gerunt nichil ad laudis acquisitionem posset commodius inueniri, quam eos familiares et amicos habere, qui scribendo scirent et possent res gestas ad posteros deriuare. uerumtamen, sicut nuper elegantissime cecinistis, eliminat a palatiis adulatio ueritatem. Illi soli in magnatum gratiam admittuntur, qui eos palpant blanditiis, et aures fame bibulas calice Babylonis inebriant. Ampliant eos  beneficiis, quos torquere debuerant, et a presumptione  adulandi suppliciis deterrere. Legitur [20 1Kb] , quod Athenienses Timagoram inter officia salutationis Dario adulantem capitali supplicio affecerunt. Lacedemoniorum etiam Senatus Caristolum interimi iussit, eo quod maluit uiris detrahere occulte quam publice et constanter arguere, atque in his tam adulatoribus quam detractoribus silentium indixerunt. Porro laudatur hodie peccator in desideriis anime sue, et iniquus benedicitur [21 1Kb] . Mordacissimus detractor in absentia, nichil presentialiter proponit, nisi quod placere existimat: uerba oris eius iniquitas et dolus [22 1Kb] . Nam se sententie Gnathonis addixit, cuius uerba in comico hec sunt.


   Negat quis, nego. Ait, aio: postremo
   Imperaui egomet mihi omnia assentari [23 1Kb] .
Natio comeda est, rides? maiore cachinno
 Concutitur: flet, si lacrymas aspexit amici,
Nec dolet. Igniculum brume si tempore poscas,
Accipit Endromydem, si dixeris estuo, sudat.
Non sumus ergo pares , melior qui semper et omni
Nocte dieque potest alienum sumere uultum,
A facie iactare manus, laudare paratus.
Si bene ructauit, si cetera fecit amicus [24 1Kb] .
Ut qui conducti plorant in funere, dicunt
Et faciunt prope plura dolentibus ex animo; sic
Derisor uero plus laudatore placebit [25 1Kb] .

Bene cum magnatibus ageretur, si scirent inter adulationem laudemque distinguere; sed ceca laudis ambitio, plus credens aliis de seipso quam sibi, utrumque recipit indistincte. Illud etiam apud palatinos plurimum promouet conditionis adulatorie  sortem, quia etsi non omnes laudem appetant, nemo tamen renuit aut contemnit oblatam. Nescio si quem principum nostrorum uobis in laudis materiam elegistis. Ego in libro De prestigiis fortune  actus domini regis Anglie Henrici secundi pro mea paruitate magnifico, confidens in Domino, quod lector, si non fuerit inuidus, gratanter hoc opusculum acceptabit. uotum siquidem meum est, ut dominus rex moriendo non moriatur, sed per laudem mortuus uiuat, cumque omnes adulantium lingue euanuerint, beneficio scripture memorialis eius gloria eternetur. uos, queso, aliquid semper scribite, quod lectores erudiat, quodque nomen uestrum in memoriam sanctorum et odorem suauitatis effundat.  Libri mei siquidem prima pars a magistro Willelmo fratre meo correcta est; sed quia timeo, ne sit indulgentior mihi, si quid in eo uitiosum inuenerit, precor, ut ab initio totum diligentiore cura recurratis, quatenus nichil ibi resideat, quod lectorem offendat, quod inducat errorem, quod uirtutem non exerceat, quod non edificet fidem, quod uitam non instruat, quod non sapiat honestatem.



EPISTOLA LXXuIII. AD R. DECANUM ET CAPITULUM SALuATORIS.


ARGUMENTUM.---Congratulatur decano et capitulo Blesensi de restituta per nobilem quemdam Gaufridum Ecclesia, eosque ad unionem et concordiam animorum, ac quotidianam diuini officii celebrationem hortatur.

Dilectis dominis et amicis magistro R. decano et capitulo S. Saluatoris Blesensis, P. Blesensis Bath. archid., salutem, et cum temporalium multiplicatione incrementa uirtutum.

Gratias ago gratie, largitori, quod secundum multitudinem dolorum in corde uestro, consolationes eius letificauerunt animas nostras. Cum enim culpis nostris exigentibus, nostrates uagi et  profugi super terram reclinatorium suo capiti non haberent, ille qui in celis habitat, et humilia respicit, pater orphanorum et lugentium consolator, dispersos in gentes de regionibus congregauit. Legimus quod filiis Isrel seruientibus in tributo sub regibus Chusanrasathaim, Eglon, Moab et Amalech, suscitauit Dominus Othoniel, et Aiod qui iugum exactoris auferrent [26 1Kb] . Expressa siquidem pietatis imagine dominum Ioannem episcopum Carnotensem misit Dominus pro salute nostra, ut reedificentur muri terrene nostre Hierusalem, quatenus ecclesia Blesensis ruinis deformata ueteribus in optatam redeat nouitatem. uos totus orbis expuerat, et abiecerat a facie sua; non mouebat uestra deploranda captiuitas episcopos uel abbates  ad compassionis affectum, ut uos ad aliquam ecclesiolam, qualem qualem etiam cum quantolibet onere seruitutis admitterent. Porro Gaufridus miles, facultatibus quidem tenuis, sed et sanguinis et animi generositate preclarus, euangelici Samaritani [27 1Kb] fidelissimus imitator, misericordiam fecit in clerum Blesensem; cuius dolores sacerdos et leuita transeuntes contempserant. Eapropter memoriale erit nomen eius in generationem et generationem, ipsiusque domus benedictionem hereditabit eternam. Argumentum huius rei trahimus ab exemplo. Nam in libro Regum legimus quod benedixit Dominus domui Obededom, eo quod recepit apud se arcam Domini [28 1Kb] . Conuenienter ab eo arca Domini accipitur,  apud quem pauperibus Christi in dispersionem datis stabilis mansio prouidetur. Reuixit spiritus meus in hac miseratione Altissimi, qui diu fuerat dolore et merore confectus. uidentur mihi prophetarum tempora rediisse. Occurrit animo meo communis et celebris illa exsultatio populorum, cum sub Dario rege per Zorobabel reedificatur templum [29 1Kb] , cum sub Artaxerxe bibliothecam Esdras reparat, Nehemias muros reedificat, ignemque absconditum  septuaginta annis eruderans et effodiens in crassitudine aque perficit holocaustum [30 1Kb] . Quadam imaginatione gratissima depingit in se animus meus, qualiter Machabei dispersos fratres suos reuocant, leges lapsas erigunt, renouant ceremonias, mundant sancta, coronis aureis ornant templum, damna longe desolationis eximie uirtutis compendio redimentes [31 1Kb] . Bene recolitis quod olim plures Ecclesie clericales et prebendarie Blesis erant, sed antecessores nostri propter enormitatem uite deiecti sunt, atque innumeras terre Ecclesias traxerunt in partem precipitii et ruine. Patres nostri comederunt uuam acerbam, et dentes filiorum obstupescunt [32 1Kb] . Sed iam non erit hoc prouerbium in Isrel, nec in uobis. Christus enim primitie dormientium  resurgentium post illam clericorum ruinam publicam resurgendi primitias circa uos ordinauit, erigens lapsos, fractos consolidans, liberans seruos, pauperes ditans, magnificans humiles, uagos congregans, reuocans aberrantes. Cumque satis adhuc nouella plantatio uestra sit Ecclesia, paci et quieti uestre uigilantius prouideri oportet. Nam plante, que nondum terre radicitus adheserunt, suspectam habent borealem tyrannidem, et uentorum fortiores excursus. Habetis emulos, qui uestros ortus impedire conati sunt, qui Christi gratiam deprauantes in uobis uestris profectibus intabescunt. Sane congregatio hec noua, Christi opus est, sicut ipse locutus est per prophetam: Opus, inquit, manuum mearum hereditas mea, Isrel [33 1Kb] . Non ergo  in uos deseuit inuidorum malitia, sed in Christum, sicut Moyses dicit ad populum incredulum et rebellem: Nos enim quid sumus, inquit, nec enim contra nos est murmur uestrum, sed contra Dominum [34 1Kb] ? sic a Iebuseo Isrel, Abel a Cain, Iacob ab Esau, iustus ab iniusto, innocens a nocente uexatur. Proficit autem lilium inter spinas: et, dum supra dorsum iusti fabricant peccatores, dilatatur Ecclesia. In omnem iam contra uos armatur malitiam iniquitas superborum. uos autem erga eos, qui pacem uestram turbant, cor habeatis pacificum, sicut Propheta de seipso commemorat: Cum his, qui oderunt pacem, eram pacificus [35 1Kb] uincite in bono malum: nam et sapientia uincit malitiam, confringetque  Dominus cedros Libani: leuabit manus suas in superbias eorum, et humiliabit omnem altitudinem extollentem se aduersus scientiam Dei. Adhuc pauci estis, et uos multitudo expugnat. Nolite tamen timere, pusillus grex. Dominus enim Sabaoth uenit, non in multitudine, sed in paucis. Et uos quidem crescere oportet, illos autem minui: qui etiam iam declinant manifestissime in defectum. Ille qui uocat illa, que non sunt tanquam ea que sunt: ille, qui infirma eligit, ut confundat fortia [36 1Kb] , ipse ut reprimeret superbiam Moab, uos in suo nomine benedicto congregauit. uerbum autem eius est: Ubi  duo uel tres congregati sunt in nomine meo, ibi ego in medio eorum sum [37 1Kb] . Testimonio Prophete, bonum est et iucundum habitare fratres in unum [38 1Kb] . Sed non est in unum habitatio uestra, nisi sit in uobis communiter unio uoluntatum. uos, quibus unicum et precipuum uotum est initiate Ecclesie uidere profectum, certissime noueritis, quod non nisi per unitatem habitura est incrementum. Recolamus Ecclesie nascentis infantiam, et uidebimus qualiter ab unitate ortum habuerit et progressum; et in unitate etiam complebitur. Nam in cubito uno consummata est arca [39 1Kb] , unus spiritus, una fides, unum baptisma, hec tria Ecclesiam fundauerunt in eo, de quo scriptum est: Audi, Isrel, Deus tuus unus est [40 1Kb] . Profecit etiam in melius beneficio unitatis.  Legitur enim quod multitudinis credentium erat cor unum, et anima una, et erant eis omnia communia [41 1Kb] . Hanc unitatis gratiam Paulus in se et in aliis nutriebat. Omnibus, inquit, omnia factus sum, ut omnes in Christo lucrifaciam [42 1Kb] . Et iterum: Rogo uos, fratres, ut idipsum sentiatis, et non sint in uobis schismata [43 1Kb] . Petrus apostolus eadem affectione et sollicitudine ductus: Antea omnia, inquit, mutuam in uobis caritatem habeatis [44 1Kb] . Pacem, ait Paulus, habete uobiscum et sanctimoniam, sine qua nemo uidebit Deum [45 1Kb] . Habeatis igitur unitatem spiritus in uinculo pacis. Nec enim inueniri potest forma expressior conuersationis angelice, quam unitas socialis. Illud etiam precibus deuotis adiicio, ut in ecclesia uestra quotidie et solemniter celebretur  obsequium debite seruitutis. Sit in cantu, sit in psalmis obseruantia iugis: hoc est enim sacrificium laudis, quo Dominus postulat honorari. Sacrificium, inquit, laudis honorificabit me [46 1Kb] . Angeli psalmodie libenter intersunt, si ordinata sit, et ex deuotione procedat. Preuenerunt, inquit Propheta, principes coniuncti psallentibus in medio iuuencularum tympanistriarum [47 1Kb] . Et illud: In conspectu angelorum psallam tibi, Deus meus [48 1Kb] . Si autem murmuratis in choro; si serpentina consilia sibilatis ad inuicem, si patine animum a deuotione subtrahunt et furantur, si obrepunt cogitationes immunde psallendo, non est hic psalmus iucunda decoraque laudatio; huic psalmodie angelus inimicus  assistit, elongatur autem amicus et proximus. Sic igitur in psalmis, in canticis, et in sacramento altaris, in eleemosynis etiam uestra exerceatur deuotio, ut uideant homines opera uestra bona, et glorificent Patrem uestrum, qui in celis est [49 1Kb] . Sic enim plurimi societatis uestre desiderio accendentur, et initiate facultates Ecclesie continuum in redditibus suscipient incrementum. Ergo primus inter primos, qui Blesensem restituerunt Ecclesiam, mihi satisfactum fuisse crederem usque ad plenitudinem uoti mei, si uiderem fabricam ecclesie uestre consurgere ad perfectum, domos claustrales  disponi et erigi, utensilia et ornamenta multiplicari, numerum canonicorum usque ad octogenarium crescere, et ordinabiliter in ecclesia ministrari. Hec, antequam moriar, uideant oculi mei, ut magnificet anima mea Dominum, claudamque diem nouissimum cum exsultatione, et in Cantico Simeonis: Nunc dimittis seruum tuum, Domine, secundum uerbum tuum in pace [50 1Kb] . Bene ualeatis uniuersi et singuli.



EPISTOLA LXXIX. AD R. AMICUM SUUM.

ARGUMENTUM.---Irridet R. diaconum, quod cum ab ineunte etate summus fuerit muliebris sexus hostis, amore feminarum etiam ad sacrilegas nuptias se pertrahi passus sit. ualde autem exaggerat matrimonii incommoda, ex lib. uIII, Polycrat. Io. Sarisb.  cap. 11.

M. PETRUS Blesensis Bath. archid., dilecto amico suo R., salutem et cautius negotiari.

Quis celum terris non misceat, et mare celo? Credendum est de leui posse contingere, quidquid communis usus abhorret quidquid natura prohibuit? Is, qui muliebrem sexum a pueritia detestatus est, qui in eius ignominiam semper detractionis linguam armauit, nunc in foueam, quam semper euitarat, cecidit; et qui in superbia et in abusione quondam mulieribus insultabat, sponte sua iugulum laqueis muliebribus illigauit. Gaudeant itaque mulieres, quia de persecutore suo triumphauere feliciter. Captus est lupus ab ouibus, et a gallina simplici deprehensa  est uulpis astutia. Perditissime hominum, que te incantauit Hecate, que cerebrum tuum exturbauit Erinnys, ut gutturi tuo laqueum inextricabilem iniiceres, et abiecta iucundissima libertate ignominiosam eligeres seruitutem? In eo siquidem in quo deliquisti, iustissime puniuit te Deus: nam hodie obstruunt mulieres os loquentium iniqua, que toties a te sustinuerant lingue procacis iniurias, ut uerbo B. Augustini utar. Nauigasti, uxorem duxisti; satius tibi fuerat in exsilium duci, quam sic ducere; nam et hec ipsa ductio nichil aliud est quam a bono fame, et a tranquillitate animi longius exsulare. Non est sine plurima incommoditate copula coniugalis, uixque posse obtineri creditur pax animi cum uxore. Refert ualerius Maximus  [51 1Kb] , quod Socrates rogatus a quodam adolescentulo, utrum uxorem duceret, an a nuptiis abstineret, respondit eum quodcunque eorum faceret penitere. Hinc te, inquit, solitudo, hinc orbitas, hinc generis interitus, hinc heres alienus excipiet. Illinc perpetua sollicitudo, contextus querelarum, dotis exprobratio, affinium importunitas, garrula socrus lingua, succensoria alieni matrimonii, incertus liberorum euentus. Phoroneus rex ille nominatissimus in thesauris, distributis potius quam retentis, die qua decessit, legitur dixisse Leontio fratri suo, nichil sibi defuisse ad plenam felicitatem, si defuisset  uxor Leontio autem querenti causam, respondit: Sciunt hoc omnes mariti. Teste Hieronymo [52 1Kb] , Aurelius Theophrastus in libro De nuptiis querit an uir sapiens ducat uxorem; et cum definisset, si pulchra esset, si bene morata, si honestis parentibus, si ipse sanus ac diues, sic sapientem posse ducere, statim infert: Hec autem in nuptiis rarissime concurrunt uniuersa. Multa sunt, inquit, que matronarum usibus necessaria sunt, ut pretiose uestes, aurum, gemme, sumptus, ancille, supellex uaria, lectice, et esseda deaurata. Deinde per noctes totas garrule conquestiones: Illa ornatior procedit in publicum; hec honoratur ab omnibus; ego in conuentu feminarum misella despicior. Cur aspiciebas uicinam? Quid cum ancillula loquebaris? De  foro ueniens quid attulisti? Non amicum habere possumus, non sodalem. Alterius amorem suum odium suspicatur. Pauperem alere difficile est, diuitem ferre tormentum. Cum Marius filiam suam dote diuitem, forma nobilem, fama celebrem, genere illustrem Metello in coniugium obtulisset, respondens Metellus: Malo, inquit, meus esse, quam suus. Cui Marius: Imo ipsa tua erit.---uirum, inquit Metellus, oportet esse uxoris. Nam ratione logice: Talia sunt subiecta, qualia predicata esse permiserint [53 1Kb] . Sic urbanitate uerborum diuertit ab oneribus dorsum [54 1Kb] suum. Adde quod nulla est uxoris electio: qualiscunque obuenerit habenda est; si iracunda, si fetida, si superba, si fatua, si  deformis. Equus, asinus, bos, canis, et uilissima mancipia, sedile ligneum, urceoli et lebetes probantur prius, et sic emuntur: sola uxor non ostenditur, ne ante displiceat, quam ducatur. Quoscunque dilexerit illa, licet ingrati sint, tibi tamen amandi et colendi sunt. Si totam domum ei regendam commiseris, seruiendum est. Si quid tue dispositioni reseruaueris, fidem te sibi non habere putabit, sed uertetur in odium, et tibi, si potest, ueneno exitium cogitabit. Anus, aruspices, ariolos, institores gemmarum et sericarum uestium si intromiseris, periculum pudicitie est; si prohibueris, suspicionis iniuria. Liuia uirum suum interfecit, quem nimis habebat exosum. Lucilia suum, quem uehementissime diligebat: hec poculo amatorio, illa ueneno [54* 1Kb] .  Deianira monstrorum domitorem ueneno domuit monstruoso, dum in sanguine Nessi, quem occiderat Hercules sanguinem et uitam occisoris appetiit [55 1Kb] . Ideoque ualentinianus imperator eminentiorem eligens uitam, pudicitiam uouit, nec unquam carnem suam ad motus illicitos relaxauit [56 1Kb] . Unde cum iam octogenarius moreretur, audiretque suorum recoli preconia triumphorum, quibus celeberrimus erat, dixit se in una sola uictoria gloriari: requisitus autem de illa uictoria, hostem, inquit, meum pessimum, carnem meam semper oppressi et uici. Porro liberorum causa uxorem ducere, ut uel nomen  nostrum non intereat, uel ut habeamus presidia senectutis, certisque utamur heredibus, stolidissimum est. Et que sunt hec senectutis auxilia: que namque dementia est nutrire domi eum, qui aut prior te forte moriatur, aut perditis moribus sit, aut, cum ad maturam etatem perueneris, ei nimis uiuere uidearis? Heredes meliores, et certiores sunt, quos arbitrio tuo eligas, amici et proximi, quam quos inuitus habere cogaris. Mulier, quantumcunque honesta sit et pudica, quam citius potest deponere uestem, solet abiicere honestatem. Unde et Herodotus [57 1Kb] ita scribit: Mulier cum ueste deponit uerecundiam [58 1Kb] . Si illam satyram Iuuenalis [59 1Kb] , Credo pudicitiam, etc., frequentius relegisses, nulla te proditoria mulierum malignitas in hanc  miseriam deiecisset. Canius, peta [60 1Kb] lenis facundie et iucunde, reprehensus est a Liuio Peno graui et uxorato, quod multarum feminarum gauderet amoribus: Nostram, inquit Liuius, philosophiam participare non poteris, dum a tot participaris; non enim Iunonem eo iecore amat Tityus, quod multi uultures in multa diuellunt. Cui Canius [61 1Kb] : Si quandoque labor, resurgo cautior; si opprimor, erem resumo alacrior, uices noctium dies exhilarant, sed tenebrarum perpetuitas instar inferni est. Non arguo nuptias, in quibus magnum est Christi et Ecclesie sacramentum [62 1Kb] , sed te nuptias contraxisse, et quod mirabilius est, te nunc esse uxoratum, inestimabiliter miror, eoque maxime, quia uehementissimus  eras in studiis, et nominatissimus philosophie professor. Legimus quod, cum Cicero rogaretur ut post repudium Terentie, sororem Hirtii duceret, prorsus omne matrimonium renuit, dicens se philosophie et uxori pariter uacare non posse. Scribit beatus Hieronymus [63 1Kb] , quod tote Euripidis tragedie, in mulieres maledicta sint: et quod Epicurus, cum Metrodorus discipulus eius Leontion duxisset uxorem, dixit: Sapienti rarissime ineunda coniugia, eo quod plura et grauissima incommoda breuibus nuptiarum deliciis sint admista. Pacuuius flens ait uicino suo [64 1Kb] : Amice, arborem habeo in horto meo infelicissimam a qua suspendit se prima uxor mea, quam habui; ab eadem secunda uxor mea elegit suspendium. Ab eadem suspendit  se et tertia. Cui respondit amicus: Miror te in tantis successibus lacrymas inuenisse. Et idem: Dii boni, arbor illa, a quot dispendiis te suspendit, da mihi surculos de arbore tua, ut in mortem uxoris mee uiuificetur et crescat. Hec arbor tibi necessaria esset. Noueris autem conturbernium istud, ne dicam matrimonium, infaustos habiturum euentus. Quidquid enim in eo factum est, contra Deum et apostolicas presumptum est sanctiones. Eras equidem electus in sortem Domini atque in ordinem diaconus ascenderas  , eoque forsitan pretextu ad uota matrimonialia conuolasti, ut cum appetitum noue libidinis satiasses, ratione coniunctionis illicite diuortium celebrares. Porro preter  anime discrimen periculosum est tibi ita parentibus tue uxoris illudere, qui sui generis titulos nimis humiliasse frequenter conquesti sunt, eo quod te in sue parentele participium admiserunt. uideo te ineuitabilibus angustiis circumseptum, quia, siue in matrimonio perseueres, siue ab uxore diuertas, uite aut fame periculum non euades. ualeas, et negotiare consultius.



EPISTOLA LXXX. AD G. AMICUM SUUM.

ARGUMENTUM.---Monet G. amicum suum, ne ob inuidiam uel maleuolentiam falsorum fratrum deserat monasterium; illam ad uirtutem multis profuisse; deinde uideat ne pretextu maleuolentie aliene suam palliet malitiam.

PETRUS Blesensis Bath. archid. carissimo amico  suo G., salutem et immarcescibiles patientie fructus.

Fama est, quod uelis interdictum ponere de migrando, atque salutata a primo limine congregatione sanctorum, dicis, quod inuidiam tue domus, et periculum in falsis fratribus sustinere non potes. uel nulla, uel frustratoria est tui recessus occasio, cui cedere debuisset ad gloriam, habere unde emulus inuideret. Nam solos miseros ignorat inuidia; uerumtamen uirum fortem excitat ad uirtutis exercitium alieni liuoris aculeus, nec mentis oculos torpere permittit inuidia detractorum. Iacob [65 1Kb] , qui in baculo suo Iordanem transierat, non red iisset cum duabus turmis, nisi cum inuidia Esau  agitasset. Ioseph non imperasset Aegypto [66 1Kb] , nisi ipsum fratrum inuidia uendidisset. Scriptum quippe est, Abel esse non potest, quem Cain inuidia non exercet. Inuidebat forte tibi aliquis, sed habebas uindicem tuum. Et qui aduersus innocentiam tuam erigebat tormenta inuidie, suum gerebat in mente tortorem. Nam iuxta uerbum ethici:

Iustius inuidia nichil est, que protinus ipsum
   Auctorem torquet, discrucians animum?
Nonne tormenta sunt, ex bonis aliorum marcescere, egrescere, deperire? Audi petam [67 1Kb] :

Inuidus alterius macrescit rebus opimis.
Audi alium proprietatem inuidie assignantem:

Insultare malis, rebusque egrescere letis [68 1Kb] .
Audi etiam Iob [69 1Kb] : Stultum, inquit, interficit iracundia,  et paruulum occidit inuidia; pusillanimitas enim inuidiam parit. In eo enim, quod alio inferiorem et minorem se reputat, malitia in ipso ignem liuoris inflammat. Sustine ergo quod inuidi et emuli tui se ipsos occidant, ut gladius eorum intret in corda ipsorum. Sane Goliath interfectus est gladio, quo Dauid exitium intentabat [70 1Kb] . Aman suspensus est in patibulo, in quo supplicium destinauerat Mardocheo [71 1Kb] . uerbum Salomonis est: Qui mittit la idem in altum, super caput eius cadet [72 1Kb] .

   Nec enim lex equior ulla est,
Quam necis artifices arte perire sua.
Cum hec pestis tolerabilior sit indiuidioso, quam inuido: nimis delicatus es, si tui emuli cruciatum  ferre non potes. Detractores Deo odibiles, sicut Apostolus dicit [73 1Kb] , quanto malignius tuam deprauant innocentiam, tanto se probant inferiores, et magnificentius tue uirtutis titulos extollunt, teste peta [74 1Kb] :

Summa petit liuor, perflant altissima uenti.
Quorum uita fauorabilior est ad gloriam, acriores inuidie sentiunt morsus.

Urit enim fulgore suo, qui pregrauat artes
Infra se positas [75 1Kb] .
Legitur quod, cum Platoni eius socii inuiderent, quesiuit a Socrate magistro suo, qualiter eorum inuidiam declinaret. Cui Socrates: Esto, inquit, ut Thersites: in quo manifestissime declarauit, ibi deesse inuidiam, ubi uirtutum gratia non adesset.  Innocentia Christi stimulos inuidie non euasit. Unde et Pilatus quandoque agnouit, quod per inuidiam tradidissent: eum [76 1Kb] . Nonne hic est fabri filius [77 1Kb] ? dicebant. Non est hic homo a Deo, qui Sabbatum non custodit [78 1Kb] . In Beelzebub principe demoniorum eiicit demonia [79 1Kb] . Quem non urerent uerba hec, que de fornace inuidie procedebant? sicut senex in Andria docet: Si uelles humilitati et patientie militare, inuenires laudem

sine inuidia et amicos pares [80 1Kb] .
Legitur [81 1Kb] , quod Iulius Cesar, audita morte Catonis, compassus est eius morti, et egregium ciuem ademptum de medio, et ablatum reipublice deplorauit; professus est tamen, quod Cato actibus  eius, et quod ipse glorie Catonis inuiderat. Nihil in te gloriosius uideo, quam quod habes inuidos, quod odientes te affligis et uris, atque in deliciis tuis crucias inimicos. uereor tamen ne aliud, quam inuidia fratrum, te excludat a claustro; noui enim tui animi leuitatem; et si publice uoci creditur, non inuidiam claustralium fugis, sed secularium sequeris uoluptatem. uide ne sub pretextu maleuolentie aliene tuam uelis palliare malitiam, et egrediendo claustrum, ingressum tibi preparare ad gehennam.



EPISTOLA LXXXI. AD SIMONEM CARNOTENSEM CANONICUM.

ARGUMENTUM.---Simonem canonicum deserto litterarum  studio opibus congerendis uacantem, hortatur ut studium litterarum, cupiditate opum rescissa, exemplo multorum philosophorum, prosequatur.

M. PETRUS Blesensis Bathon. archidiac., SIMONI Carnotensi canonico, cum salute mentis et corporis desiderium honestatis.

Animam meam, quam tua inualetudo plurimum contristauerat, tua conualescentia iucundauit. Nunc autem me in plenam exsultationem animi reformares, si relictis puerilibus, maturioribus intenderes,  qui fines pueritie iam excedis. Spes equidem agricole uehementius exhilarescit, si plantam, quam excolit, florere conspiciat, fructumque promittere tempestiuum. E diuerso grauiter animo consternatur, si planta nunquam turgescit in florem, si se tantum diffundit in ramos, et in degenerem foliorum luxuriat ubertatem. Sane tempus est, ut honestioribus studiis te impendas, atque prurientis primitias pubertatis, sub arctiore nodo custodie, et prudentia uigilantiore cohibeas. Obrepunt equidem desideria carnis, que latenter exterminant gratiam studiorum, et sub quadam etatis indulgentia militant in dispendium honestatis. Si modicum delibasses de amore sapientie et dulcedine studiorum, spes uirtutis in te mihi securior arrideret.  Nam cum hactenus sub uirga discipline et sub iugo fueris magistrali, te doctoris instantia quasi quedam sigilli uiolenta impressio informauit ad mores. Sed certissima exhiberes uirtutum indicia, si timorem in amorem, si necessitatem in desiderium commutasses. Cum studium sit uehemens animi applicatio ad faciendum, meditandumue aliquid: studiosus esse non potest, cuius animum uoluntaria discendi affectio non accendit. Qui autem in talibus negligens est, aut remissus, non multum dissimilis est ab eo, qui, languente appetitu atque insipiente palato, cibum recipit, cibosque contradictorios gule fastidienti stomacho uiolenter intrudit. Si semel suauitatem sapientie degustasses, omnia preter  illam in fastidium tibi uerterentur. Habet enim incomparabiles thesauros deliciarum, atque omnium bonorum gratiam largitur ad plenum; et ad hec forte uerba illa Salomonis respiciunt: Super salutem, inquit, et omnem pulchritudinem dilexi sapientiam, et proposui pro luce habere eam. uenerunt, inquit, omnia bona pariter mihi cum illa [82 1Kb] . Amor discendi admissus egre amittitur, atque in desiderium transiens sua se uoluptate perpetuat, et cum uita hominis limitatur. Legitur [83 1Kb] , quod Solon temporibus suis apud Athenienses prudentie gloria singularis, cum in ultimis laboraret, assidentibus suis amicis, et inuicem conferentibus caput erexit; et interrogatus, cur hoc fecisset, respondit: Ut, cum istud, quidquid id est de quo disputatis, percepero,  moriar. Carneades philosophus [84 1Kb] , laboriosus sapientie miles, nonaginta annos continuauit et consummauit in studiis. Tu uero uix in scholis quadriennium compleuisti, et abiectis studiis, temporalium rerum sollicitudini te immisces. Rem tuam affectas disponere, que procul dubio periclitabitur in manibus tuis, et insuper euolabit in uentos, quidquid hactenus didicisti. Scio quia, ut filius seculi sitienter appetis diuitias, sed consultius et fortius ageres, si cum Salomone sapientiam diuitiis  anteferres. Studiis equidem et diuitiis pariter uacare non potes. Nec animam illam dignatur inhabitare prudentia, quam uidet infectam desideriis, et curis temporalibus inuolutam. Scriptum est [85 1Kb] quia in maleuolam animam non introibit sapientia, nec habitabit in corpore subdito peccatis. Quondam philosophie professores exsecrabantur diuitias, nec putabant cum earum sollicitudine aliquam posse obtineri prudentiam, aut digne in castris disciplinalibus militare. uerbum pete est [86 1Kb] :

Quis locus ingenio, nisi cum se carmine solo
uexant, et dominis Cyrrhe, Nyseque feruntur,
Pectora nostra duas non admittentia curas?
Magne mentis opus, nec de lodice paranda
Attonite, currus, et equos, faciesque deorum
Aspicere, et qualis Rutulum confundat Erynnis.
 Ideoque cum pater Demetrii [87 1Kb] filio suo tantas reliquisset diuitias, quibus exercitum regis Xerxis poterat uno die procurare, Democritus patrimonium suum donauit patrie: et Athenis in discendo et docendo dies suos continuans studiorum malitiam consummauit in aurea paupertate. Crates ille Thebanus proiecto in mare non paruo pondere auri: Abite, inquit, pessum diuitie pessime; ego uos submergam, ne submergar a uobis. Anaxagoras, cum post longa tempora studiorum in patriam rediisset, propriasque possessiones ex longa absentia sua inuenisset enormiter dissipatas: Non essem, inquit, saluus, nisi iste periissent. uerbum Socratis fuisse dicitur [88 1Kb] ; neminem studiosum fieri nisi se mediocriter pauperem opinetur. Nam sicut  superuacuas opes reiici, sic paupertatem, si tolerabilis et munda non sit, studium non admittit. Hec enim urit animum, he subuertunt, sicut ethicus dicit [89 1Kb] :

Cui non conueniet sua res, ut calceus olim,
Si pede maior erit, subuertet; si minor, uret.
Quoniam igitur tibi copiose eontulit Deus, ut scholarem possis continuare militiam, rogo, moneo, consulo, ut laudabile tue indolis initium pleniore studio prosequaris, et ad tempus diuitiarum acquisitione suspensa, totum te impendas amori sapientie, cuius accessoria et subsecutiua erunt testimonio Salomonis [90 1Kb] bona temporalia pariter et eterna. uale.



EPISTOLA LXXXII. AD ABBATEM ET CONuENTUM CISTERCIENSEM


ARGUMENTUM.---Richardus Cantuar. archiepiscopus post laudes magnas ordinis Cisterciensis, ostendit eum uno hoc neuo plurimum obscurari, quod consuetas decimas clericis et monachis subtrahant. Deinde excommunicationem, et brachii secularis uim comminatur, nisi eas persoluant.

RICHARDUS Dei gratia Cantuar. archiepiscopus, totius Anglie primas, et apostolice sedis legatus, dilectis in Christo fratribus et amicis, abbati et conuentui Cisterciensi, salutem et consilium salutare.

Licet uos diligamus in Christi uisceribus, et in caritate non ficta, grauem tamen et publicam ad uos et de uobis querelam deferre compellimur. Nam cum per gratiam Dei domus uestra nominatissima  sit in obseruantia ordinis  , et perseuerantia sanctitatis, periculosum est pro re modica titulum et gloriam tante opinionis perdere atque conuertere in fame dispendium compendium temporale. Inter uniuersas ordinum uarietates, quibus decorata est sponsa Christi, nullus ordo uirtute fragrantior, nullus sancti nominis odore suauior est in Christo quam uester; si rem unicam amoueritis de medio, per quam hostis humani generis sinceritatem uestram attentare presumit. Scitis quod omnium malorum radix est cupiditas [91 1Kb] ; publice tamen dicitur, et nos id ipsum cum lacrymis recensemus, quod usque ad congregationes uestras ausa est irrumpere illa transgressionis mater, magistra nocendi, primipilaria iniquitatis et auriga malitie, sicaria uirtutum,  seditionis origo, fouea scandalorum. Renuntiastis mundo et cupiditatibus eius, atque cum Iosue uestram in uobis spiritualem Iericho subuertistis. Sententiam maledictionis incurrit, qui reedificat Iericho, et cum Achan filio Charmi lapidibus obruitur, qui de anathemate Iericho rapuisse conuincitur [92 1Kb] . uerbum Tobie est [93 1Kb] : uidete ne furtiuus sit. Furtum siquidem committitur, quoties res aliena inuito domino contrectatur. Sed et rapine crimen in iure ciuili furtum improbius definitur [94 1Kb] . Neminem predonem uocamus, aut furem, sed ueremur, ne uestram suggillet opinionem, si rem concupiscitis, aut rapitis alienam. Una omnium uox est, quia Cisterciensis ordinis professores, tanto differentius  pre ceteris triumphales sanctitatis titulos referent, quanto expressius religionis apostolice uestigiis inheserunt; cum in tenuitate ciborum, in asperitate uestium, in uigiliis, in confessionibus, in disciplinis, in psalmis, in humilitate, hospitalitate, obedientia, caritate et ceteris, quibus fructus uite seminatur in terris, deprimatis carnem, spiritum erigatis. Angelice uite sinceritati uos homines compararent ubique, cum uobis in fauorem plenissimum laus hominum communis assistat, unum, nisi, clamat in contrarium, tantamque uestre gloriose opinionis faciem decolorat. Et que est ista maledicta coniunctio, nisi, que a Christi gratia, et fauore hominum uos disiungit? Inuiti et dolentes hoc dicimus, sed ad dicendum murmur uniuersale et communis  querimonia nos compellunt. uota et lingue omnium in uestre sanctitatis preconium laxarentur, nisi raperetis quod alienum est, nisi monachis et clericis decimas auferretis. Hec est coniunctio quedam, et dictio satis modica, sed que uitam uestram non modice dehonestat. Testimonio sacre pagine, decime tributa sunt egentium animarum. Et que est hec iniuriosa immunitas, ut exempti sitis a decimarum solutione, quibus obnoxie terre erant, antequam uestre essent, et que solute sunt hactenus ecclesiis, non personarum obtentu, sed territorii ratione? Si in uestram possessionem terre deuolute sunt, quare in hoc periclitatur alienum ius? nam ad uos terre iuxta communem opinionem cum  suo onere transierunt. Utquid in alienam iniuriam terras et nutrimenta uestra priuilegiari facitis, ut auferatis quod alienum est? Nunquid Abel de nutrimentis suis Dominum non respexit [95 1Kb] ? nunquid iustiores estis primo omnium iusto? ut uos contra Dei iustitiam erigatis? Per prophetam [96 1Kb] precepit Dominus decimas inferri in horreum suum; uos ab eius horreo iubetis auferri. Habet iustitia diuine legis, ut in Leuitarum sortem cedant decime [97 1Kb] ; unde et iustitie Dei manifeste resistit, qui ministris ecclesie nititur ius decimationis auferre. Sane et ex his, et consimilibus satis liquet, quod si uirtus obedientie est in solutione reddituum, aut exhibitione decimarum aut iuris alieni, facile detrectaretis obedientie iugum. Milites Galliarum sibi ius decimationis  usurpant, nec uestris priuilegiis deferentes, eas a uobis potenter extorquent. Aduersus eos deberetis insurgere, non aduersus clericos, aut ecclesias clericorum; deberetis recolere uos quandoque fuisse clericos, atque sacramenta salutis in eorum ecclesiis percepisse. Sed et Christiane professionis uinculum, et deuotio filialis affectus priuignales induit, et sub religionis pretextu transiit in contemptum. Non ponimus os nostrum in celum, nec de facto summi pontificis disputamus. Sed si dominus papa quadam indulgentia speciali quandoque  priuilegiauit uos, dum ordo uester in paupertate gaudebat, dum in usus egentium sue tenuitatis uiscera liberaliter effundebat, potuit tolerari ad tempus, licet in communem redundaret iniuriam, quod causa necessitatis fuerat introductum. Nunc autem, quando uestre possessiones multiplicate sunt, etiam in immensum; priuilegia hec potius ambitionis, quam religionis instrumenta censentur. Quidquid indulgeant priuilegia Romane Ecclesie, uobis expedire non credo, contra conscientiam uestram, quod alienum est, usurpare. Quid si a sede illa publicum emanasset edictum, quod ubicunque inueneritis clericos, aut alterius habitus monachos equitantes, uobis liceret eos de suis euectionibus deiicere, et equos in usus proprios retinere? quid  interest, equos rapiatis, an decimas? nisi quia decima res spiritualis est, et ideo enormius sacrilegium in decimis committitur, quam in equis? Cum Dominus precipiat decimas solui [98 1Kb] , quis contra eius preceptum potuit dispensare? ubi diuina et humana iussio sibi inuicem contradicunt [99 1Kb] , obediendum est Deo magis quam hominibus [100 1Kb] . Cumque sint due leges, exterior et interior; interior semper preiudicat: quodque puritas conscientie dictat mihi, exteriori precepto fortius est, et omnem indulgentiam aliene dispensationis euacuat. Si filii Isrel de mandato Domini, et in retributionem longi obsequii, quod Aegyptiis impenderant, eis uasa argentea et aurea abstulerunt [1 1Kb] ; non expedit uos hec ad consequentiam  trahere nisi constet Dominum hec mandasse, et uos nobis tanquam Aegyptiis longe seruitutis obsequium impendisse. Consultius ergo et modestius agentes, date operam, ut predicte ambitionis nota, que uestre sanctitatis titulos dehonestat, abscindatur a uobis, nec pro rebus perituris commune in uos scandalum excitetis. ue illis per quos scandalum uenit [2 1Kb] ! In restitutione aliene rei non credatis conscientiam uestram in aliquo ledi; nam, si quid utilitatibus uestris deperit in hac parte, deuotio populorum, que nunc erga uos plurimum turbata est, totum hoc pleniore munificentia restaurabit. Quod si pertinaces uos, et inflexibiles exhibetis, uinculo anathematis innodabimus uniuersos, qui aliquid uobis dederint, aut uendiderint, unde ius  decimationis obueniat, atque in celum clamabimus et ad thronum summi iudicis appellabimus, ne quis huius uinculum excommunicationis absoluat. Principum etiam fauorem in hoc plenissime obtinebimus, ut gladio spirituali manus ciuilis assistat, et quidquid contra principale oraculum, uenditum aut donatum uobis fuerit, confiscetur. Antequam ergo res in deteriorem uergat exitum, uestre fame maturius prouidentes, uelitis assuescere solutioni decimarum, illarum maxime, quas cum maiore omnium rancore et odio usurpatis, et quas clerici  siue monachi hactenus perceperunt. Nam si de noualibus tantum, sicut beate recordationis Adrianus papa constituit, decimas retinetis, nobis in ea re damnum erit tolerabilius, cuius emolumenta non sensimus. uerum iuxta philosophi sententiam, non sine dolore amittitur, quod delectabiliter et commode possidetur. ualete.





EPISTOLA LXXXIII. AD B. EXONIENSEM EPISCOPUM  . [A. D. 1167-1175.]

ARGUMENTUM.---Walterus archid. monet Exoniensem episcopum, uti iudicem ecclesiasticum, ut matrimonium inter consanguineos illegitime celebratum ex mandato Romani pontificis dissoluat.

Charissimo domino et amico B. Dei gratia Exoniensi  episcopo, WALTERUS de Constantiis  Oxeneforden. archidiaconus, salutem in eo qui iudicat fines terre.

Cum plurima litteratura, ususque et experientia negotiorum, prudentem et circumspectum uos fecerint in decisione causarum; miror, et mirantur ceteri, qui sunt in utroque iure periti, quare inter Robertum et Ismenem consanguineam suam celebrare diuortium tanto tempore distulistis  : maxime cum mandatum domini pape super hoc habeatis expressum, et cum sacri canones detestabile reputent cohabitationem talium sustinere. Testes equidem legitimi, nullique exceptioni obnoxii producti sunt, qui si in causa hac uobis fidem non fecerint ad plenum, iuxta clausulam illam litterarum  domini pape, ubi dicitur; et aliorum plurium; auctoritate etiam Fabiani et Celestini, atque aliorum sanctorum Patrum, qui post eos propinquiores et sanioris testimonii erant, admittendi sunt, ut sit lucerna pedibus uestris ad conuertendam iustitiam in iudicium, diligens inquisitio ueritatis. Quanto enim flagitiosius et immanius peccatum est incestus, tanto scrupulosius certitudinem consanguinitatis exquiri oportet, ut in celebrando diuortio sententia  iudicis non uacillet. Nihil hic dissimulanter agere iudici licet, ubi uertitur periculum animarum. Ideoque amicorum parcite fatigationibus et expensis, qui iam alterutram debuerant reportasse sententiam, qui etiam libenter secunde et tertie productioni renuntiant; si secundum testificata aliorum uelitis expedire negotium. Si ad pleniorem notitiam rei alia productione opus est, ipsi iudicio et productioni secunde se offerunt; utrum uelitis, eligite,  dummodo ulterius non uelitis, in eorum iniuriam frustratorias dilationes innectere. Porro unum in hoc negotio est, quod precipue nos molestat. Nam cum ille Robertus sit primogenitus primogeniti fratris mei, et ab ipso ratione patris quasi a capite series parentele nostre tota dependeat, ueremur ne coniunctionis inceste uitium transfundatur ad posteros. Concipiet enim tota successio corruptelam, si a capite membra, si a fonte riuuli, si rami a stipite legitime non procedant. Sacra equidem Scriptura testante [3 1Kb] , filii incestuosorum abominabiles sunt Deo. Et sicut beatus Gregorius asserit [4 1Kb] , ex incestuoso concubitu proles legitima non succrescit. Faciatis igitur, prudentissime pater, uerbum abbreuiatum et mandatum domini pape, quod  hactenus suspendistis, sine moratoria dilatione mancipetis effectui, aut recurrentibus litteris nos uelitis instruere, quare in causa ista procedere non possitis. ualete





EPISTOLA LXXXIu. AD ALEXANDRUM PAPAM ROMANUM.

ARGUMENTUM.---R. archiepiscopus Cantuar. nomen episcoporum in aula regia degentium a calumniis tuetur, ac ostendit exemplo ueterum, quanto cum fructu regni in ea uersentur.

ALEXANDRO Dei gratia summo pontifici, RICHARDUS Cantuariensis Ecclesie humilis minister, deuotum humilitatis et obedientie famulatum.

Detractores Deo odibiles [5 1Kb] , etc. uide inter uariorum ad Alexandrum epistolas, post ipsius Regesta, Patrologie  t. CC.



EPISTOLA LXXXu. AD R. SARISBERIENSEM.

ARGUMENTUM.---Grauiter reprehendit in R. Sarisberiensi uentris ingluuiem, quantaque mala ex ea nascantur, ueterumque exemplis declarat, quanti facienda sit sobrietas.

M. PETRUS Blesensis Batn. archid., R. Sarisb., salutem in Deo salutari nostro.

Si tibi increpatoria et solito duriora propono, facit hoc insolentia tua, et iniquitas ex adipe prodiens, que cum multis exhortationibus meis amicabiliter et blande sollicitata sit, correctionis tamen beneficium non admisit. Si de salute anime tue, aut saltem de incolumitate corporis cogitares, plus anime  et minus corpori, minus uentri et plus spiritui deseruires. In anime tue perniciem coniurasti, atque in ipsius grauamen uentris imploras auxilium; cuius ingluuies, dum omnia deuorando uiuere appetit, sua uoracitate mortificat animam, et interioris hominis lumen obtenebrat. Enorme tui uentris incrementum patientius sustinerem, nisi ex eo grauissimum immineret tuis possessionibus detrimentum. Porro possessorem possessio tua imitatur et sequitur; quia dum uentrem facis, uentrem faciunt domus tue. Non intelligis miser ruinam nobilium edificiorum,  que magnanimitas tui decessoris exstruxit? dummodo edifices uentrem tuum,

   Nugaris cum tibi, Calue,
Pinguis aqualiculus propenso sesquipede exstat [6 1Kb] :
Sed uentrosi parietes prohibentur exstare [7 1Kb] , quorum altitudinem et robur humiliat uentorum liber excursus et iniuria pluuiarum. In domibus ruinosis non uetustatem, sed tuam uniuersi causantur inertiam; dum te uident ad carnis delicias resolutum in cute curanda plus equo sollicitum,

Et rident omnes Epicuri de grege porcum [8 1Kb] .
Quidquid in te spirituale fuerat, totum euacuat et peruertit carnalis ista curiositas, que nec te dies tuos dimidiare permittet, nec illud modicum uite  quod tibi superest, cum iucunditate transigere. Nam in tanta mole corporis anima quasi tenebris obsessa carceralibus in spirituale lumen respirare non potest. Membra uero suis destituta officiis ex longa desidia et torpore sonticas passiones exspectant. Multi enim ex nimia gulositate morbescunt, suamque crapulam uomitu remediantur, turpiter egerentes, quod turpiter ingesserunt.

Galenus equidem fidelissimus Hippocratis interpres, teste Hieronymo [9 1Kb] , refert athletas, quorum uita et ars sagina est, diu uiuere, aut sanos esse non posse, animasque eorum nimio sanguine et adipibus quasi luto inuolutas, nichil tenue aut celeste sapere, sed semper de ructu et ingluuie cogitare. Testimonio Hippocratis [10 1Kb] crassa et obesa  corpora necessariam habent crebram sanguinis demptionem, et alios attenuationis modos; alioquin paralysis, podagra, et alii morbi pestilentes erumpent. Ideo Galenus semper die decima uite medicinalis auxilii legitur sibi abstinentiam indixisse: nec facile aliquem infirmari, qui frequenter abstineat, aut regulam diete modestioris obseruet. Legimus quosdam morbo articulari [11 1Kb] , aut podagra laborantes, proscriptione bonorum, et simpliciore mensa membrorum officio restitutos. Refert Pompeius Trogus [12 1Kb] , quod teterrimus ille tyrannus Sicilie Dionysius, dum gule et edacitati uacaret, lumen oculorum perdidit. Nihil enim magis predatur oculos, quam ingluuies uentris, et, ut ait Pontinianus, edacitas cibos frangit, et oculos uorat. Ideo  Lucius Sylla, Lepidus consul et alii plerique leguntur [13 1Kb] tulisse leges cibarias, quas alibi Cato censorius uocat sumptuarias [14 1Kb] , in quibus uiuendi modus et sufficientia nature depingitur. Nam quidquid epularum sumitur preter usum necessitatis, non est debitum nature, sed uitium uoluptatis. Sumptuariis legibus se Paulus alligauerat, cum dicebat: Habentes alimenta, et quibus tegamur, his contenti sumus [15 1Kb] . Aemilianus Scipio cum amicis ambulans pane uesci solitus erat, ne aliquam diei partem perderet  otiosam; id ipsum dicitur Alexander magnus in consuetudinem duxisse [16 1Kb] . Augustus cibo uulgari et modico uescebatur, qui pro deliciis reputabat secundarium panem, et minutos pisciculos, caseumque bubulum, manu pressum; ficus autem biferas uirides uehementer appetebat [17 1Kb] . Socrates dicebat, quosdam uiuere ut comederent et biberent; se autem comedere et bibere, ut nature satisfaceret, et excursum uite fragilis sustentaret [18 1Kb] . Ethicus dicit:

Summum crede nefas animam preferre pudori,
Et propter uitam uiuendi perdere causas [19 1Kb] .
Non est equidem regnum. Dei esca et potus [20 1Kb] . Esca uentri, et uenter escis. Deus autem et hunc et has destruet [21 1Kb] . Quidam autem toti sunt in gutture,  merito gurgulionibus comparandi, quorum cogitatio tota de uentre, in uentre, et sub uentre est: quibus satisfieri omnino non potest, donec uentre despumante in uenerem delectatio gule lumborum excitet uoluptatem. Abiecta siquidem reuerentia et timore tremendi iudicii, relaxantur ad omnes illecebras, et in cunctis extraordinariis uoluptatibus se uolutant.

   Sed cum lapidosa chiragra
Fregerit articulos ueteris ramalia fagi,
Tum crassos transisse dies, lucemque palustrem,
Et sibi iam seri uitam ingemuere relictam [22 1Kb] .
Ita conuertetur dulcedo in amaritudinem, in asperitatem suauitas, delectatio in dolorem, eritque instar inferni, aut pene infernalis initium, dolorum  continuatio, et desiderium moriendi. Illud quoque ad cumulum doloris accedit, quod ex intemperantia gule quidam sibi nomen inane uenantur, et gloriam sine fructu, putantes ex crapula et ebrietate hominum sibi titulos gloriose opinionis acquirere, cum uiros honestos, quibus uiscera sua claudunt, omni defectui uite humane subiacere uideant, et publice mendicare. In talibus liberalitatem precipuam reputant; in quibus libertas quidem peccandi est, sed anime seruitus ad corporis uoluptatem. Sane, sicut Cicero [23 1Kb] et Apuleius, et quod maius est, Augustinus [24 1Kb] et Hieronymus testantur, plus est anima quam corpus [25 1Kb] : isti autem damnum anime non curantes deuotissimam carni  misere impendunt seruitutem, sicut scriptum est: Sterilem pauit, et uidue non bene fecit. Porro beatus ille Iob [26 1Kb] plenissime nomen et officium liberalitatis implebat, qui nichil indulgens ebrietati aut crapule, nec sequens huius uite uanitates et insanias falsas se totum pauperum necessitatibus impendebat. Non alebat leones, ursos aut simias. Non confluebant ad eum histriones, dulcorarii, fabularum aut nugarum inanium concentores; sed ex pure liberalitatis conscientia, ex corde sincero,  et caritate non ficta, dicebat: Humerus meus a iunctura sua cadat, et brachium meum cum ossibus auellatur, si negaui pauperibus, quod uolebant; si oculos uidue exspectare feci; si comedi buccellam meam solus, et non comedit pupillus ex ea; si ostium meum uiatori non patuit; si pretereuntem despexi, eo quod non haberet indumentum, et sine operimento pauperem; si non benedixerint mihi latera eius, et si de uelleribus ouium mearum non fuerit calefactus [27 1Kb] . O quam melior, et per omnia commendabilior est modesta, et sobria hec liberalitas, que ad uitam eternam fructificat, quam illa, que subuertit animum, rationem hebetat, corpus destruit, et edificat ad gehennam! Si te ieiuniis affligeres, si ieiunia et afflictiones pauperum subleuasses, prouidisses  tibi consultius, nec barathrum uentris aut gule Scyllea uorago domos tuas in precipitium deuoluisset. Nunc uero post dispendium anime tue, specialiter illud plango, quod uentos et pluuias circumquaque admittunt, quod uespertilionibus sunt peruie, quod in horrorem solitudinis redacte sunt, quod in precipitium pendent, quod nec sedilia, nec alia utensilia ibi sunt, nec sere, nec ostia, nec fenestre. Adhuc tamen gloria edificiorum antiqua resurgeret, si uoraginem gule, et exitialem uentris ingluuiem cohiberes.



EPISTOLA LXXXuI AD MAGISTRUM ALEXANDRUM MONACHUM.

ARGUMENTUM.---Multis rationibus persuadere conatur Alexandro monacho Carthusiano, ne ordinem  suum id temporis celeberrimum, uel quod quotidie in eo rem diuinam facere non possit, uel aliis etiam de causis, deserat, et ad laxiorem transeat.

M. PETRUS Blesensis Bath. archid., magistro ALEXANDRO monacho, salutem et in salutari desiderio constantiam.

Si concepte indignationis spiritum possem dissimulare silentio, mallem tacere, quam scribere. Sed, ut uerbo Iob utar: Plenus sum sermonibus, et coarctat me spiritus uteri mei; ego quasi mustum absque spiraculo, quod nouas disrumpit lagunculas [28 1Kb] . Me licet inuitum, tua inuitat et urget temeritas scribere inuectiuam. Nam, sicut ceruus desiderat umbram, et mercenarius finem laboris sui [29 1Kb] , sic in uotis habebam precipuum cessare a uerbis, quibus  amicitia uulneratur. uerumtamen iacturam tue opinionis equanimiter tolerare non possum: factus enim es fabula in clero et in plebe ludibrium, prurientium deseuit in te linguarum procacitas; et qui te comedunt, non dormiunt [30 1Kb] . Si te laueris nitro, et multiplicaueris tibi herbam borith [31 1Kb] , non auferetur a te macula preuaricationis tue. uerumtamen non reputas iniuriam damnum fame, qui bibis quasi aquam subsannationem; et, ut uerbo prophetico utar, frons meretricis facta est tibi, noluisti  erubescere [32 1Kb] . Dereliquisti fontem aque uiue, et fodisti tibi cisternam dissipatam, que aquas continere non potest [33 1Kb] . Et nunc quid tibi uis in uia Aegypti, et quid tibi in uia Assyriorum, ut bibas aquam turbidam? Cogitas de migrando, atque in confusionem et in scandalum fratrum tuorum succingis te ad exitum. Multum ei dissimilis es, qui cupiebat anathema esse a Christo pro fratribus suis [34 1Kb] . Cepisti spiritu, carne consummandus [35 1Kb] , atque, sicut Isaias dicit, concepisti ardorem, et stipulam peperisti [36 1Kb] . Iuxta uerbum alterius Sapientis, abstulit  uentus desiderium tuum, et uelut nubes pertransiit fides tua [37 1Kb] . Primam enim fidem irritam faciens, sancte conuersationis nouitate contempta, per quam ueterem in te hominem reformare debueras, sub quodam religionis colore diuitias appetis, et seminas inter spinas, cum scriptum sit: Nouate uobis nouale, et nolite serere super spinas [38 1Kb] . Iam senuisti, rugeque tue testimonium dicunt contra te. Unde ergo obrepsit tibi hec inconstantia in etate prouecta, ut semper sit apud te: Est, et non; semperque dissideas a teipso? sed Dei iudicio, qui Christo non conuenit, sibi conuenire non potest. Posuisti me, inquit, contrarium tibi, et factus sum mihimetipsi grauis [39 1Kb] . Status animi tui, sicut aure incertitudo est, sicut estus maris, fumusque pertransiens. Sane Dominus in populo graui laudari desiderat [40 1Kb] . Unde tuam, et  consimilium uitam sub typo Hierusalem propheta redarguens: Peccatum, inquit, peccauit Hierusalem, propterea instabilis facta est [41 1Kb] . In libro Sapientie scriptum est quia stultus ut luna mutatur [42 1Kb] . Et in eodem legis, quod precordia fatui sicut rota plaustri, et quasi axis uersatilis cogitatus illius [43 1Kb] . Aetas prouectior animum tuum maturitate aliqua debuerat stabilisse. Porro si mutare potest Aethiops pellem suam, aut pardus uarietates suas; et animus tuus poterit grauitatem uite maturioris induere [44 1Kb] . Ideo et uerba mea dolore sunt plena. Cur sanctum et gloriose opinionis ordinem Carthusiensem preuaricando  deprauas? Nunquid resina non est in Galaad, aut medicus non est ibi [45 1Kb] ? Ibi sane inueneras locum penitentie, secretum solitudinis, pacem anime, contemplationis arcanum gaudium in Spiritu sancto, munus salutis, et efficax beneficium medicine. uerum manna celeste fastidiens, et suspirans ad ollas carnium, domum illam appetis, que desiderio tuo satisfaciet, que tibi delicatius et indulgentius ministrabit. Ideoque tumultum frequentie popularis, silentio, et solitudini anteponis sollicitudinem, licet noueris scriptum esse, quia qui iugum Domini accipit, sedere debet solitarius et tacere [46 1Kb] . Hoc in ordine Carthusiensi causaris et arguis, quod singulis diebus missas non faciunt  , atque huius religionis aut potius superstitionis obtentu  tuum machinaris egressum. Tue littere faciunt te insanum. Sed iuxta uerbum Sapientie: Melior est homo minoratus sapientia et sensu deficiens in timore,  quam qui abundat sensu, et transgreditur legem Domini [47 1Kb] . Scis, quia monachorum Pater, et sacri ordinis institutor, nec etiam sacerdotii gradum  attigit, expersque missarum multo tempore, etiam in die Pasche, utrum paschalis esset solemnitas ignorauit. Paulus primus eremita, et Antonius, Petrus et Paulus apostoli, atque ceteri, quorum laus est in Euangelio, non leguntur singulis diebus salutis hostiam immolasse [48 1Kb] . Frequentia contemptum parit, et ex ipsa raritate crescit reuerentia sacramenti. Peccamus quidem assidue, et ubi continuantur peccata, continuum oportet esse peccati remedium; uerumtamen mundi pretium impretiabile, communemque humane salutis hostiam, nisi in spiritu humilitatis, et corde contrito immolare non licet. Mors in olla est [49 1Kb] , nisi Elisei farinula condiatur. Olim anima, que certis temporibus afflicta non erat, exterminabatur de populo suo [50 1Kb] ; nec  celebrabatur agni paschalis sacrificium, nisi in amaritudine agrestium lactucarum [51 1Kb] . Magnum est sacramentum, et nunquam nisi corde contrito et humili est celebrandum. Magnum est, dicit Apostolus, sacramentum hoc pietatis, manifestatum quidem in carne, iustificatum in spiritu, apparuit angelis, predicatum est gentibus, creditum est mundo, assumptum in gloria [52 1Kb] . Teste Ambrosio [53 1Kb] , nunquam nisi puro corde et mundis manibus et contritione deuota offerenda est hostia, in qua est salus mundi. Tua uero sententia est, ut tibi Christum incorpores singulis diebus, non diiudicans corpus Domini [54 1Kb] . Propter hoc multi sunt imbecilles et dormiunt multi in peccatis [54* 1Kb] . uerbum Sapientis est: Cum sederis ad  mensam diuitis, appone cultrum gutturi tuo [55 1Kb] , ut inter celestes cibos et laicos siue communes deuota ueneratione discernas. uide, ne Dominus dicat de te: Ecce manus tradentis me mecum est in mensa [56 1Kb] . Et illud: Dederunt in escam meam fel [57 1Kb] . Prohibet siquidem Dominus, ne de agno paschali comedat aduena uel immundus [58 1Kb] . Nec ponendus est Christus nisi in sindone munda, et in monumento nouo [59 1Kb] ; quia panis uite non est recipiendus, nisi conscientia munda et corde sincero. Hostia enim indigne accepta suscipientem damnat, non saluat; inquinat, non emundat. Propheta enim dicit: Quid est quod dilectus meus fecit scelera multa in domo mea? nunquid carnes sancte auferent malitias eius, in quibus gloriatus est [60 1Kb] ? et alibi: Tu qui credis mundari  per hostias, scito quod non mundaberis, sed amplius pollueris. Tamen, ne in domo tua fieres scandali generalis occasio, ut obstrueretur os loquentium iniqua [61 1Kb] , tibi fraterna caritas singulis diebus offerre hostiam speciali deuotione indulsit. Sciens  itaque et prudens uitam declinas, et festinas in mortem, atque ad excusandas excusationes in peccatis [62 1Kb] , nullam de cetero poteris pretendere rationem. Si attendas domum Carthusiensem, quam relinquere desideras, consideres unde uenias, aut quo uadas. Hierusalem pro Babylone, terram promissionis pro Aegypto, pro exsilio patriam, celum pro inferno, quietem et pacem pro labore et miseria derelinquis. Domus siquidem Carthusiensis et locus habitationis illius situs est in montibus et scopulis, et in petris, ut sit potius habitatio angelorum, quam hominum, ad dandam Altissimo uocem confessionis et laudis, sicut scriptum est: Super ea uolucres celi habitabunt, et de medio petrarum dabunt uoces [63 1Kb] . Sed et columba nidificat in foraminibus  petre [64 1Kb] : et uir prudens edificat domum suam supra petram, ubi nec maris fluctus, nec uontus turbinis, nec pluuiarum inundatio, nec alluuio formidatur [65 1Kb] . uere terribilis est locus iste, nec est hic aliud, nisi domus Dei, et porta celi [66 1Kb] . Et licet domus illa sit in terra horroris et uaste solitudinis [67 1Kb] , nominatissima tamen est in obseruantia religionis et ordinis. In omnem terram per gratiam Dei exiuit fama eius, et in fines orbis terre sue odorem suauitatis effudit [68 1Kb] . Plantatio enim Dei est, et uinea Domini Sabaoth. Ideoque iam excreuit in immensum, et multiplices fructus fecit. uide, si iam non operuerit montes umbra eius; si non extendit palmites suos usque ad mare, et usque in Angliam propagines eius [69 1Kb] . Tu  uero docuisti linguam tuam mendacium, ut inique ageres, sancteque domus ordinem deprauares. Scriptum est, quia spiritualis homo omnia diiudicat, et ipse a nemine iudicatur [70 1Kb] . Tu uero, cum sis carnalis homo, et uenundatus sub peccato spirituales uiros iudicas, et in anime tue dispendium domum sanctissimam scandalizas. Ad exemplar siquidem domus illius, de qua scriptum est: In domo Patris mei mansiones multe sunt [71 1Kb] , habet hic unusquisque cellulam et mansiunculam suam, ut contemplationi et orationi liberius uacet. Sic enim in schola euangelica ueritas nos informat dicens: Tu autem, cum oraueris, intra in cubiculum tuum; et, clauso ostio, ora Patrem tuum [72 1Kb] . Solitudinem huius cellule Propheta elegerat, qui, sicut ipse commemorat,  similis factus est pelicano solitudinis, et sicut passer solitarius in tecto [73 1Kb] . Elongaui, inquit, fugiens, et mansi in solitudine [74 1Kb] . Qui Rachelis amplexus, et delicias contemplationis affectat, iuxta uerbum Iob, contemnit multitudinem ciuitatis, et uocem exactoris  non audit [75 1Kb] . Unde et Ieremias: Quis dabit me in solitudinem? aut in diuersorium uiatorum [76 1Kb] ? si affectares uacare tibi, et appeteres scribere, orare, legere, meditari et psallere, nunquam ciuitatem eremo, nunquam sollicitudinem solitudini pretulisses. Nunc manifestissime liquet quid multis diebus in corde tuo nutrieris; diu dissimulasti, ac sub taciturnitate suspecta concepisti dolorem, et peperisti iniquitatem [77 1Kb] . Iuxta uerbum Prophete: Oua aspidum eruperunt; qui comederit de ouis morietur; et quod confotum est, erumpet in regulum. Nocuit priori tuo quod te nimis familiariter et blande tractauerat, atque de ipsius humilitate superbiam concepisti. Egisset prudentius, si ceruicem onerasset insolentem, et se in multis erga te austerius habuisset.  Scriptum est in libro Sapientie, quia malitiam otiositas docet [78 1Kb] , seruumque inclinant operationes assidue [79 1Kb] . Et item: Seruo maleuolo debentur compedes, et tortura, ne uacet [80 1Kb] . Adhuc replico, quia scienter et prudenter in interitum anime, et fame periculum, te deuoluis. Scriptum quippe est: Qui amat periculum, in illo peribit [81 1Kb] . Non est religiosorum sapientia, ubi eam uenaris et queris: non enim inuenitur in terra suauiter uiuentium. uiam uite perfectioris aggressus es, sed cito emarcuit religio tua, quasi uinea in primo flore, et quasi botrus proiiciens flores suos [82 1Kb] . uix adhuc mustum eras, quando corruptus es in acetum.

Si per longam experientiam didicisses ordinis illius dulcedinem, sapientius cogitasses. Nam testimonio  Sapientie, uir in multis expertus cogitabit prudentiam, et qui multa didicit, proferet intellectum [83 1Kb] . Possum tibi dicere, quod Apostolus Timotheo: Ab infantia sacras litteras nosti, que te poterant ad salutem instruere [84 1Kb] . Sed, sicut idem loquitur ad Hebreos. Cum deberetis, inquit, magistri esse propter tempus, rursum indigetis, ut ad uos doceamini, et facti estis, quibus lacte opus est, non solido cibo [85 1Kb] . In legibus et decretis quandoque te habui conscholarem, sed te infatuauit is, qui iuxta uerbum Iob adducit consiliarios in stultum finem, et iudices in stuporem [86 1Kb] . Et unde hoc tibi, ut recedas a loco cui te, religionis uoto, et stabilitatis uinculo obligasti? Disce, queso, negotiari cautius, ne tunc penitere incipias, quando non erit penitudinis locus.  Hoc apud te deliberasse debueras, antequam arbitrio alieno tuam subiiceres uoluntatem: prius enim in potestate tua erat, declinare Domini seruitutem. In manu consilii tui eras, tibique boni et mali, ignis et aque uite et mortis erat oblata discretio. Porro nunc uoti uinculo necessitati astrictus es; et exigit oblatum, qui non exegerat offerendum. Quid, queso, tibi defuit, quandiu cum  Carthusiensibus eras? Incrementum non exigit quod satis est; opem extrinsecam sufficientia non mendicat, et adiectione non indiget plenitudo. Nunquid, dicit Iob, rugiet onager, cum habuerit herbam, aut mugiet bos  cum ante plenum presepe steterit [88 1Kb] ? Brutorum animalium natura te damnat, quia cum eis pabulum commune sufficiat quiescunt. Ex adipe prodiit iniquitas tua, quem post labores studiorum et scholares angustias otiositas instabilem fecit, et sufficientia contumacem. Nam et pete testimonio:

Luxuriant animi rebus plerumque secundis.
   Nec facile est equa commoda mente pati [89 1Kb] .
Ferrem patientius, si ad Cisterciensis ordinis obseruantiam  te transferres. Si enim in proposito religionem habes, ibi probatissima religionis schola est, summus ibi modestie usus, morum regularitas, fraternitatis affectio, pax animi, omnium communicatio, mutua obsequela, discipline uigor, amor obedientie, uinculum caritatis, carnis seruitus, hospitalitatis exhibitio, lugendi libertas, nocturne excubie, quies meditationis, deuotio psalmodie. Quid, queso, dulcedinis aut deuotionis inuenies apud eos, quibus uersa est in nauseam murmurosa atque confusa iteratio et farsura psalmorum. Paulus dicit: Psallamus spiritu, psallamus et mente [90 1Kb] , Si psallentibus non adsit deuotio, licet eumdem psalmum millies repetant, non est hic psalmus iucunda decoraque laudatio [91 1Kb] . Doctrina Salomonis  est: Fili, ne iteres uerbum in ore tuo [92 1Kb] . Cumque alibi dicat: Omnis labor hominis in ore ipsius [93 1Kb] , uereor ne hoc eis nimis periculose aptetur, labor labiorum ipsorum operiet eos [94 1Kb] . Ephraim puer delicatus est [95 1Kb] ; scieque quod carnis delicie te a spirituali studio retraxerunt. Te inter conuersationis tue primitias forsitan terruerunt inexperta uite asperitas, rigor ordinis, lex obedientie, solitudinis terror, et pre omnibus austeritas discipline. Sane disciplina unica est clauis innocentie, religionis anchora, custos ordinis, et per quam specialiter motus animi reuocatur a malo, et stabilitur ad bonum: cum Propheta nos moneat apprehendere disciplinam [96 1Kb] . Apostolus Prophete succinit et concordat: Si estis, inquit, extra disciplinam, ergo  adulteri estis [97 1Kb] . Certus es quod egressio tua multis scandalum generabit. Scriptum est autem generaliter, nec ullus excipitur: ue homini, per quem scandalum uenit [98 1Kb] . Esses excusabilis, si ex simplicitate delinqueres, sed studiose hoc agis, ut tua iniquitas inueniatur ad odium [99 1Kb] . In Exodo primogenitum asini uel interficitur, uel oue redimitur [100 1Kb] ; in quo datur intelligi, quod cuilibet religioso uiro  diuina animaduersio intentatur, si pigritiam uel defectum boni operis animi simplicitate non redimat. Quid expediat tibi, tu uideris. Sed, ut uerbum Apostoli exhortationi nostre accommodem, si qua tibi consolatio est in Christo, si quod solatium caritatis, si qua societas spiritus, si qua uiscera miserationis [1 1Kb] , imple gaudium meum, imple pollicitum quod fecisti, ne des animum tuum in exterminium, et in opprobrium famam tuam. Fedus amicitie contraximus ab antiquo, tueque salutem anime zelo et sitio in uisceribus Christi, et in caritate non ficta [2 1Kb] : propterea tibi consulo, quod arbitror expediens et honestum. Noui, recentesque uenerunt, qui te sollicitant ad egressum. uereor autem ne apud te preualeant in consilio rationi uoluntas, et  in amicitia nouitas uetustati. Sapientia dicit, si tamen uerbum Sapientie digneris audire: Amicum non derelinquas antiquum, nouus enim non erit similis illi. uinum nouum, amicus nouus: ueterascet, et cum suauitate bibes illud [3 1Kb] . Considera, queso, iuxta uerbum prophete [4 1Kb] semitas Themam, itinera Saba, et exspecta paulisper, ut habito maturiore consilio, superfluctuante animi tui statu fluxa uiuendi remissio te colligationibus impietatis non occupet ad terrena. Sis quietus apud te, et in ea uocatione, qua uocatus es [5 1Kb] , negotio tue salutis constanter insistas. Sic ad Philippenses scribens  Apostolus: Operam, inquit, detis, ut quieti sitis, et uestrum negotium peragatis [6 1Kb] . Et in prima ad Corinthios: Fratres mei dilecti, stabiles estote et immobiles, abundantes in opere Dei [7 1Kb] . Semper assuesce, queso, iugo Domini: iniice sicut, cepisti, pedem tuum in compedes illius, et ne acedieris uinculis eius [8 1Kb] . Si quid graue, aut amarum in ordine Carthusiensi est, totum leuigabit amor, totum caritas dulcorabit. Charitas omnia suffert, omnia sustinet [9 1Kb] . Nihil difficile est amanti. uides, quod omnis creatura uanitati subiecta est [10 1Kb] . In imagine pertransit homo [11 1Kb] . Dies eius sicut umbra pretereunt [12 1Kb] : totumque quod appetis, cito ad nichilum deueniet tanquam aqua decurrens [13 1Kb] . Declina ergo uagos excursus, quos desideras, et antique consuetudinis  libertatem, ne in domo laxioris uite cum enormi fame dispendio domum tibi edifices gehennalem.



EPISTOLA LXXXuII. AD WILLELMUM ELIENSEM  EPISCOPUM. [C. A. D. 1191.]

ARGUMENTUM.---Consolatur G. Eliensem episcopum proditione quorumdam turpissime deiectum administratione regni Anglie, et grauiter in perfidos consiliarios regum inuehitur.

Reuerendo Patri, et domino WILLELMO Dei gratia Eliensi episcopo, regis Anglie cancellario et apostolice sedis legato, PETRUS Blesensis Bathon. archid., salutem, et in aduersitate constantiam.

 Super lectum doloris mei in infirmitate uersabar, cum doloribus dolores accumulans intermeantium crebra relatio nuntiauit quam proditorie, et quam maligne uestram supplantauerat innocentiam factiosa coniuratio inuidorum. Ab ea die sagitte Domini in me sunt, quarum indignatio ebibit spiritum meum [14 1Kb] . Idcirco ego gemens, et oculus meus deducens aquam, nullam inuenit requiem compatientis affectus. Nam, ut uerbo beati Iob utar: Si dormiero, dico, quando resurgam: et, rursus exspectabo uesperam, repleborque doloribus usque ad tenebras [15 1Kb] . Sane antequam cum domino rege Anglia exiuissem, presens eram, uobisque predixeram, qualiter emuli uestri iam contra uos arma iniquitatis in inuidie fornace conflabant. Inuidia est, que Christum  in mortem tradidit. Inuidia Cain armauit in fratrem, Saul in Dauid, Ioab in Abner et Amasam. Per inuidiam, dicit Salomon, mors intrauit in orbem terrarum [16 1Kb] . Hec est bestia saltus, que deuorauit exercitum Absalon [17 1Kb] . De illa Sapiens dicit: Ne ambules, et ne comedas cum homine inuido. Comede et bibe, dicet tibi, et mens eius non erit tecum [18 1Kb] . In oculis tuis, dicit Ecclesiasticus, lacrymabitur, et quasi adiuuans suffodiet plantas tuas [18* 1Kb] . Filius ille perditionis  , qui nunquam posuit Deum adiutorem suum, sed confisus est in uerbis mendacii, mel et lac habebat in ore, caudam uero scorpionis abscondebat in corde. Ipse et complices eius, quorum os amaritudine plenum erat, qui os suum semper  docuerunt loqui mendacium, linguis suis dolose agebant. Syrenes, usque in exitium dulces, eorumque nequissimam simultatem prudentia uestra deprehendere potuit, sed inter amicum et hostem prosperitas non distinguit. uidi, uidi, reuerendissime presul, quando illi detractores Deo odibiles, illi uenditores olei dicebant tibi: Euge, euge, humiliantes se nequiter, et in tuum exitium excubantes. Est enim qui nequiter se humiliat, dicit Ecclesiasticus, et interiora eius plena sunt dolo [19 1Kb] . Eos quidem domesticos et unanimes tibi fecerat lingue meretricantis astutia; nunc autem est gladius in labiis eorum [20 1Kb] . Et in libro experientie legis, quia inimici hominis domestici eius [21 1Kb] , sicut ignis in sinu, serpens in gremio, mus in pera suos  remunerant hospites. Quam cito malignandi occasio se obtulit, ut uerbo Isaie utar: Oua aspidum eruperunt, et quod confotum est in eis erupit in regulum [22 1Kb] . Si inimicus tuus maledixisset tibi, sustinuisses utique, nunc autem homo pacis tue, qui edebat panes tuos tecum ambulans cum consensu [23 1Kb] , magnificauit  super te supplantationem [24 1Kb] . Sicut homo bonum uinum primum ponit: cum autem inebriati fuerint, tunc id quod deterius est [25 1Kb] , sic supplantatores impii post uinum adulatorie lenitatis propinauerunt tibi uinum de suburbanis Gomorrhe, uenenum aspidum insanabile. Et te quidem, Pater, usu et conuictu nouisse credideram illud semen Chanaan, genimen uiperarum: generatio enim praua est, et exasperans, et que nunquam direxit cor suum, nec est rectus cum Deo spiritus eius [26 1Kb] . Si potest Aethiops mutare pellem suam, aut pardus uarietates suas [27 1Kb] , et isti, qui quasi aquam biberunt iniquitatem ab adolescentia sua, poterunt obliuisci malitie, quam a parentibus contraxerunt. uerbum Salomonis est: Si impium contuderis in pila quasi  ptisanas feriente desuper pilo, non auferetur ab eo nequitia eius [28 1Kb] . Heu, heu, ubi est timor Dei? Ubi memoria mortis? Ubi gehenne terror? et horribilis illa exspectatio tremendi iudicii? Quomodo filium illum plorationis eterne non reuocauit a tanto scelere uinculum fidei, tot beneficiorum memoria, tanta federis promissio et obligatio iuramenti? Sane iuxta Ieremie uerbum, frons meretricis facta est ei, noluit erubescere [29 1Kb] , obduruit in malitia cor illius, et adhuc manus eius extenta. Domine Iesu Christe, qui es amator ueritatis aut potius amor et ueritas, quomodo diminute sunt ueritates a filiis hominum [30 1Kb] ? Corruerunt in plateis, dicit Isaias, ueritas et iustitia [31 1Kb] . Et Osee: Non est ueritas, non est  misericordia in terra: Maledictum et mendacium inundauerunt, et sanguis sanguinem tetigit [32 1Kb] , ideo maledictus, qui confidit in homine [33 1Kb] : prauum enim est cor hominis et inscrutabile, et quis cognoscet illud? Sophistice dilectionis faciem tibi pretendebat emulus, et de cenosissimo lacu conscientie iam scatebant exhalationes inferni, uentus urens, er pestilens, et aura corrumpens. Porro testimonio Iob, si ascenderit in celum iniqui superbia [34 1Kb] , quasi sterquilinium in fine perdetur: transibit enim sicut uisio nocturna, et inuenient eum mala que fecit. uerbum Salomonis est: Semper iurgia querit homo peruersus, angelus autem malus contra eum mittetur [35 1Kb] . Habe igitur, Pater, sustinentiam, et in opus fortitudinis te accinge. Si enim in spiritu mansuetudinis  hec sustineres, propter mansuetudinem et iustitiam tuam, liberabit et exaltabit te, qui arguit pro mansuetis terre, et exigit mansuetos in salutem. Qui afflictus et humiliatus est, dicit Iob, erit in gloria [36 1Kb] . Et tu quoque frequentius psallas et dicas: Bonum mihi, Domine, quia humiliasti me [37 1Kb] . Tanquam aurum  in fornace probauit te Dominus [38 1Kb] . Non est enim Iacob, quem Esau non persequitur: nec est Abel quem Cain malitia non exercet. Iustus septies cadit in die, fortiorque resurgit [39 1Kb] . Multe enim sunt tribulationes iustorum [40 1Kb] . In sex tribulationibus, dicit Iob, liberabit te Dominus, et in septima non tanget te malum [41 1Kb] . Non deseras, queso, patientiam: patientia enim iustorum non peribit in finem [42 1Kb] . Non te moueant opprobria exprobrantium tibi [43 1Kb] , quia testimonio Scripture, non contristabit iustum quidquid acciderit ei [44 1Kb] . Docent nos exempla maiorum, quia uiri magnanimi fortitudo grauioribus iniuriis lacessita grandescit. Nihil arduum, nichil magnum est magno uiro: nec timendum est ei quidquam esse difficile, cum soleat difficultas ex solo timore procedere.  Si rei familiaris dispendia, iacturamque et pressuram tuorum egre sustines, recole uerbum Apostoli ad Hebreos: Spectaculum, inquit, opprobriis et tribulationibus facti [45 1Kb] rapinam bonorum nostrorum recepimus cum gaudio, cognoscentes nos habere meliorem et manentem substantiam. Erit, erit, quando hec meminisse iuuabit. Erit, quando respondebis exprobrantibus tibi uerbum. Erit, quando cum gratiarum actione cantabis et dices: Ostendisti mihi, Domine, tribulationes multas et malas, et conuersus uiuificasti nos [46 1Kb] . Secundum multitudinem dolorum meorum in corde meo, consolationes tue letificauerunt animam meam [47 1Kb] . Lampas, ait Iob, contempta apud cogitationes diuitum, parata erit ad tempus statutum  [48 1Kb] . Hec omnia peccator uidebit et irascetur [49 1Kb] ; te enim oportet crescere, ipsum autem minui. Princeps quidem, que digna sunt principe cogitabit, et ex tua restitutione plenior et exuberantior gloria subsequetur. Tunc uidebis et afflues, quia tuis remetieris in mensura, qua mensi sunt tibi. Tuli, dicit Dominus per Isaiam, calicem indignationis mee de manu tua: non adiicies, ut bibas illum ultra: et ponam illum in manu illorum qui te humiliauerunt [50 1Kb] . Deus enim, dicit Iob, non abiicit potentes, cum ipse sit potens [51 1Kb] , sed causas intuebitur singulorum [52 1Kb] . Scio quia faciet Dominus de persequentibus te iudicium [53 1Kb] ; reposita est hec spes mea in sinu meo [53* 1Kb] . Exspecto, ut iuguletur Goliath gladio, quem parauerat in mortem Dauid [54 1Kb] ; et Aman puniatur in cruce quam parauerat  Mardocheo [55 1Kb] . Tua uero circumspectio, Pater, de cetero fidem diligentius examinet singulorum, quos decreueris admittendos in tue familiaritatis sacrarium. Nam sicut in Ecclesiastico [56 1Kb] legis: Amico fideli nulla est estimatio, et non est ad comparationem  illius ponderatio argenti et auri.---Causam tuam, dicit Salomon, tracta cum amico tuo, et consilium tuum extraneo ne reueles [57 1Kb] . Et Ecclesiasticus [58 1Kb] : Non credas inimico tuo in eternum, quia sicut eramentum semper eruginabit nequitia illius. Bene et diu ualeas, benignissime Pater. Et pax Dei, que exsuperat omnem sensum, custodiat cor et intelligentiam uestram [59 1Kb] , ut seruiatis in sanctitate et iustitia coram ipso omnibus diebus tuis. Ego autem ad dominam reginam  me contuli, donec uideam ultionem de inimicis tuis, et in statum pristinum cum gloria et honore reuertaris.





EPISTOLA LXXXuIII. AD ABBATEM THEOKESBERIENSEM  .

ARGUMENTUM.---R. archiepiscopus Cantuariensis  Theokesberiensem abbatem rogat, monet, multisque rationibus impellit, ut monachum ordinis desertorem, sed iam resipiscentem, in ordinem recipiat.

Dei gratia Cantuar. archiepiscopus, totius Anglie primas, et apostolice sedis legatus, dilecto filio THEOKESBERIENSI abbati, salutem in uisceribus misericordie et spiritu pietatis.

Miserabilis ac deploranda conquestio P. latoris presentium commouit uiscera nostra, et ad hoc efficaciter nos induxit, ut de eius salute solliciti simus ac perditionem illius nobis imputemus de cetero, nisi salutem ipsius cum exacta diligentia procuremus. uerum est, nec inficiari uult, aut potest, quod in ecclesia uestra religionis habitum sumens tandem uotum professionis emiserit; sed a stabilitate,  quam promiserat damnabili leuitate resiliens, de cibo ad uomitum, de celo in cenum, de paradiso in infernum, de claustro ad seculum reuolauit. Querenda erat errabunda ouis, ac pastorali diligentia reconcilianda ouili, si fugeret, si sanctorum congregationem, si uirgam discipline, si iugum Domini detrectaret. Porro qui uitio leuitatis egressus est, deuota humilitate regreditur, ac per abiectioris habitus uilitatem, et lacrymas uberiores sui crimen exitus redimit et compensat. Non ergo precludatur ei sinus misericordie, ne desperet. Scitis quia maius gaudium est angelis Dei super uno peccatore penitentiam agente, quam supra nonaginta nouem iustis, qui non indigent penitentia [60 1Kb] . Nam et capra, que peccatoris imaginem gerit in ostio  tabernaculi immolatur; cum ouis longe a tabernaculo iubeatur offerri [61 1Kb] . Misericordiam, inquit Dominus, uolo, et non sacrificium [62 1Kb] . Non enim uolo mortem peccatoris, sed ut conuertatur et uiuat [63 1Kb] . De throno et cequalitate Patris descendit  Altissimi Filius in hanc uallem plorationis, et conditionis humane miseriam, ut ouem centesimam reportaret ad caulas. Cum pauperes in necessitatibus suis adire soleant diuitem ac potentem; uenit omnipotens ad infirmos, diues ad pauperes, beatus ad miseros. Non exspectauit, ut ad eum ueniremus; quos preuenit in benedictionibus dulcedinis sue. Si eius imitator, aut filius esses, ouis errabunde regressum, et penitentiam non oportuerat exspectare; sed eam sollicitudine pastorali querere, ac salutaribus monitis ab errore et inuio ad uite semitam reuocare; salus enim illius et mors de tuis manibus a districto et terribili Iudice requiretur. Ad laboris itaque compendium tibi cessit, quod regressus est, quod ianuam pulsat, quod  suum confitetur excessum, quod deuote et humiliter misericordiam petit, quod omni satisfactioni secundum usum et Regulam B. Benedicti se offert [64 1Kb] , quod iudicium a misericordia non excludit. Misericordiam quam monastici ordinis institutor ad ternarium numerum coarctauit, euangelice mansuetudo gratie septuagies septies ampliauit. Ideoque sanctorum testimonio satius est, ut pro exuberanti misericordia, quam pro exacto rigore iustitie iudicemur. Si cecidit, Domino dante, adiiciet ut resurgat. Si peccauit, et nos omnes peccauimus, et egemus gratia Dei. Blasphemus fui, dicit Apostolus, sed misericordiam consecutus sum; ubi abundauit delictum, superabundauit et gratia [65 1Kb] . Quis in seculo peccauit enormius Paulo? quis in religione  grauius Petro? illi tamen per penitentiam meruerunt assequi non solum peccatorum ueniam, non solum ministerium fidei, sed magisterium sanctitatis. Dominus in Euangelio dicit: Serue nequam, omne debitum dimisi tibi, quia rogasti me; nonne oportuit et te misereri conserui tui, sicut et ego tui sum misertus [66 1Kb] ? Ubi est uinculum Dominice orationis, aut potius obligationis, qua dicimus: Dimitte nobis debita nostra, sicut et nos dimittimus debitoribus nostris [67 1Kb] ? dimittite, inquit, et dimittetur  uobis: quod si non dimiseritis, ex corde, nec Pater meus celestis dimittet uobis [68 1Kb] . Paulus ad Ephesios scribens, dicit: Omnis amaritudo et indignatio tollatur a uobis, ut sitis misericordes, donantes commissa inuicem [69 1Kb] . uerbum Salomonis est: Homo homini reseruat iram, et in homine simili sibi non seruat misericordiam [70 1Kb] . Iacobus [71 1Kb] uero dicit: Iudicium sine misericordia illi erit, qui non fecit misericordiam. Dicit Dominus per prophetam: Misericordiam uolo, et non sacrificium [72 1Kb] . Lege misericordiam Ioseph in fratres suos [73 1Kb] , Moysi in populum incredulum ac rebellem, Dauid in Saulem [74 1Kb] et Absalon et Semei, et aliorum, qui fuerunt uiri misericordes, et nullum eorum, aut aliorum, qui misericordiam fecerunt, inuenies periisse [75 1Kb] . Si deliquit  monachus tuus, humanum est delinquere; sed inhumanum atque diabolicum est, nec a peccato recedere, nec penitenti misericorditer indulgere. Culpa est totam persequi culpam. Erubesce Sidon, ait mare [76 1Kb] . Audi et erubesce, Christiane, facta gentilium, qui in exhibitione misericordie celeberrimi erant. Audi et petam [77 1Kb] :

Tu piger ad penam princeps, ad premia uelox,
   Quique doles, quoties cogeris esse ferox.
Memor esto misericordie, quam filio prodigo reuertenti pater euangelicus legitur [78 1Kb] impendisse, regressum filii gratanter admittas in uisceribus pietatis. Nam si, quod absit! in hac parte te durum et inexorabilem exhibueris; nos iustitiam in iudicium, et misericordiam in necessitatem, non  sine tuo fortasse dispendio, conuertemus. uale.



EPISTOLA LXXXIX. AD HUGONEM  EPISCOPUM. [A. D. 1192.]

Acriter in H. episcopum inuehitur, quod precipuus auctor fuerit, ut Willelmus episcopus Eliensis, per summam ignominiam officio administrandi regni Anglie priuaretur.

Quondam domino et amico H. Couent. et Cestrensi dicto episcopo, Dei memoriam et timorem.

 Liuor quo tendat, inuidia quo feratur, proditorie factionis hodie patefecit immanitas. Dilectus Deo et hominibus episcopus Eliensis, uir sapiens, amabilis, generosus, benignus et mitis, et in omnes liberalitates effusus, iuxta diuine dispensationem gratie, et suorum exigentiam meritorum reipublice administrationem, et summam rerum fuerat assecutus. uidisti et inuidisti; ex tunc ira tua. Ibi inuidia concepit dolorem et peperit iniquitatem. Ipse autem ambulans simpliciter, te in sue familiaritatis sacrarium, atque in unanimitatem amicitie, et uinculum federis accersiuit. Totus requiescebat super te spiritus eius, et erant aduersus eum omnes cogitationes tue in malum. ue, dicit Ecclesiasticus [79 1Kb] , duplici corde, atque labiis scelestis,  et peccatori ingredienti duabus uiis. Interioris conscientie malum quondam pretextu amicitie facies hypocrita palliabat, et tu exercebas occulte in hominem innocentem lingue seditionarie et procacis iniurias. Maledictus. inquit Salomon, susurro et bilinguis in populis, turbat enim pacificos [80 1Kb] . Omnem conscientiam suam effundebat in sinu tuo; te enim quasi se alterum reputabat; tu uero eum in occasionem precipitii proditoriis adulationibus impingebas. O detestanda proditio! Iudas osculo Filium hominis tradidit [81 1Kb] , et tu uerbo exhibebas exterius diligentis officium, et lingua tua concinnabat dolos. Sedens aduersus fratrem tuum loquebaris, et aduersus filium matris tue ponebas scandalum. ue homini illi, per quem scandalum uenit [82 1Kb] . Hoc equidem  facinus interminabilem tibi maculam sinistre opinionis inussit; et si quid commendabile de beneficio nature perceperas, culpa hoc perenniter aboleuit. Nimirum Ioab multa fortiter fecerat, sed proditio in Amasam et Abner omnes in eo uirtutum titulos denigrauit [83 1Kb] . O labia detractoria, o lingua maledica et dolosa! Quid apponetur, Domine, ad  hanc linguam dolosam? Utinam apponantur sagitte, que eam transfodiant; et carbones desolatorii hanc incendant! Utinam tu seraphin, qui celesti carbone prophete labia emundasti, gehennali flamma totum os et linguam eius emundando destrueres [84 1Kb] , et possimus cantare et dicere: Destruxisti eum ab emundatione [85 1Kb] . Labia Euangelio consecrata nunquam desinunt effundere uentum in uerba mendacii. Totum uanitati datur, quod erat debitum ueritati. Porro, uir linguosus non dirigetur in terra [86 1Kb] . Ergo qui stat, uideat ne cadat. Ante ruinam enim exaltatur cor [87 1Kb] . Exsultas infelix et iactitas, quod supplantaueris innocentem; sed certe positus est in ruinam resurrectionemque multorum in suam scilicet et suorum restitutionem. In tuam uero  tuorumque ruinam complicum, faba hec recudetur in caput tuum. Omnis enim fraus in se reuersa colliditur. De dolo non colliges, nisi fructum doloris, et orditus es telam, ut diploide uestiaris. uerbum Isaie est [88 1Kb] : Qui ordimini telam, in umbra Aegypti confiditis, diem amaritudinis exspectate. Publice gloriaris et iactas, quod hanc turbam moueris, quod incautam deceperis et induxeris plebem, ut armis inermem, et insidiis appeterent innocentem Quid gloriaris in malitia qui potens es in iniquitate [89 1Kb] ? Quid predicas malitiam tuam, que in pluribus prouinciis tua discurrente infamia iam plebescit? Sed de te, et consimilibus tuis dici potest: Letantur, cum male fecerint, et exsultant in rebus pessimis [90 1Kb] . Porro uerbum Sapientis est: Qui  letatur in ruina alterius, punietur [91 1Kb] . Salomon: Cum ceciderit, etiam dicit alibi, inimicus tuus, ne gaudeas, ne uideat Deus, et in te iracundiam suam uertat [92 1Kb] . Sane semper familiare, et proprium sue prosapie fuit, dissensionum materiam seminare, ramusque pestilens malitiam suam de male arboris radice contraxit. O generatio praua, o domus  exasperans, o genimen uiperarum! Quis te docuit fugere a uentura ira? Putas quod non uideat et requirat hec Dominus? Propter hoc irritauit impius Deum: Dixit enim in corde suo: Non requiret [93 1Kb] . Sed certe requiret Dominus. Requiret etiam ille, et de cuius nunc angustiis gloriaris, quandoque dante Domino respirabit. Sapientia enim iustum uenditum non derelinquet, et in tempore erit respectus illius [94 1Kb] . Decebat ordinis tui grauitatem, pacem conciliare in populis, sedare seditiones, maxime in Anglia; que te satis pauperem suscipiens, magnificis honoribus ampliauit. Ieremias loquens ad eos, qui in transmigratione Babylonica erant: Querite, inquit, pacem ciuitatis, ad quam migrare fecit uos Dominus, quia in pace illius  erit pax uestra [95 1Kb] . uice alia tibi scripsi, et ut cessares a talibus, monitis salutaribus supplicaui. uerumtamen cithara Dauid nunquam Sauli uesaniam sedauit ad plenum [96 1Kb] ; et adhuc manus eius extenta est. Memento igitur homo, si tamen homo; memento, inquam, tue conditionis; memento huius uite breuis. Memor esto districti et horrendi Iudicis. Memor esto pene terribilis, horribilis, intolerabilis, interminabilis, que tibi in eternum parata est, si a tali maleficio non desistis.



EPISTOLA XC. AD M. WILLELMUM BLESENSEM ABBATEM [C. A. D. 1169.]

Primo exponit qua de causa Siciliam cum consensu regis Siculi deseruerit. Deinde fratri suo abbati persuadere omnino conatur, ut insignia pontificalia,  ut mitram, annulum, sandalia a papa accepta resignet, uel administrationi abbatie renuntiet.

Charissimo fratri suo M. WILLELMO Bles. abbat  Matinensi  , PETRUS Blesensis, salutem et Trinacriam salutarem.

Quam atrociter coniurauerint in exitium domini Stephani Panormitani electi [97 1Kb] , et regii cancellarii Siculi proditores, relatione non indiget  . His enim et aliis durioribus, que frequenter auditis, tinnierunt, aures uestre. Ego autem, cum in illa turbatione et egressu domini mei medio hemitriteo laborem, de mandato domini regis cure et custodie Salernitani archiepiscopi commissus sum, qui non minorem circa me diligentiam exhibuit, quam si dominus, aut filius eius essem. Ex quo autem conualui, accessi ad dominum regem, petens ab eo et magnatibus curie licentiam recedendi. Rex autem per Dominum Salernitanum, et per R. electum Syracusanum  me sollicitari multipliciter fecit, ut in curia eius, et in sigilli officio remanerem; sed non potui ad hoc precibus, aut promissis, aut muneribus inclinari. Terra siquidem illa deuorat habitatores suos, timensque a malitia inhabitantium in ea, in hoc redegeram meorum desideriorum summam, ut haberem licentiam, et cum securitate recessum. Quia igitur exire Siciliam in equis, et proficisci per Calabriam mihi, et omnibus qui mecum erant suspectissimum uidebatur; ibi quamdam Genuensium nauem, quam ceperant Siculi pirate, cum hominibus et mercibus dedit mihi dominus rex, munitam omni genere uictualium cum mattis, cum culcitris, cum tapetis. Prestito itaque a Genuensibus iuramento de exhibenda mihi fidelitate, ac tutela mei  corporis, et meorum qui circiter quadraginta poterant estimari, ut euaderem mortem terre, me morti maris exposui. Porro blandiente suauitate uernali  et languentibus uentis facta est stationaria nauis nostra nec mense integro potuimus uiam peragere, quam quinque dierum spatio melioris uenti beneficio debueramus percurrisse. ueniens itaque Genuam, et a magnatibus terre, et maxime ab his, qui apud Siculos in palatina magnificentia me uiderant, cum honore susceptus sum, qui quantum obsequium et honorem impenderint mihi, facile uerbis explicare non possem.
[1Kb]

Retulit mihi quidam nuntius uester, qualiter dominus papa uos mitra proprii capitis, et aliis ornamentis  episcopalibus insigniuit. De benedictione gaudeo; sed insignia episcopalis eminentie in abbate, nec approbo, nec accepto. Mitra enim et annulus, atque sandalia in alio, quam episcopo, quedam superba elatio est  , et presumptuosa ostentatio libertatis. Talium usus est in ecclesiis dedicandis, in consecrandis uirginibus, in ordinibus celebrandis. Quare igitur his utitur, aut potius abutitur, qui uti talibus prohibetur? Homini hec habenti et non utenti, sunt potius oneri et ludibrio, quam honori. Ambigene non generant, teste Hippocrate [98 1Kb] , quod igitur genitalia in mulo faciunt, hoc sandalia in abbate. Nunquid emanauit hec abusio episcopalium a Regula B. Benedicti [99 1Kb] ? nunquid precipiuntur emancipationes iste in Euangelio et prophetis? nolite,  queso, carissime frater, detrectare obedientie iugum; nam per inobedientiam mors intrauit; que adhuc seminare non cessat inter episcopos et abbates iurgiorum fomitem et materiam scandalorum. Adam per inobedientiam periit; Saul per inobedientiam regnum perdidit [100 1Kb] . Nec blandiatur sibi aliquis, quod per priuilegium Romane Ecclesie ab inobedientia excusetur. Deus enim, apud quem melior est obedientia quam uictime, quidquid emancipet, aut priuilegiet homo, inobedientiam detestatur. Si unum precipit Deus, et aliud indulget, aut precipit homo, obediendum est Deo potius quam homini [1 1Kb] . Scitis quod Abdon missus ad Ieroboam a Domino [2 1Kb] ,  prohibitus est ab eo, ne in uia comederet, suggerente alio propheta ut comederet, et dicente se propter hoc missum a Domino comedit. Sed licet auctoritate alterius prophete hoc fecisset, propter inobedientiam tamen a leone deuoratus interiit. Cum enim speciale mandatum Domini suscepisset, ad suggestionem hominis non erat in precepto Domino dispensatio admittenda.

Si Romanus pontifex a iurisdictione uestri episcopi uos exemit, nolite, queso, uti priuilegio, quod materiam rebellionis inducat. Oza percussus est a Domino, eo quod in arcam Domini manus temeritatis erexit [3 1Kb] . Maria percussa est lepra, quia contra Moysen obiurgauit [4 1Kb] . Terra Dathan et Abiron absorbuit uiuos, quia contra Moysen et Aaron  se in superbiam erexerunt [5 1Kb] . Complices etiam eorum penalis flamma combussit; exarsit enim ignis in synagoga eorum, flamma combussit peccatores. Cum detestabilis sit ubique superbia, detestabilior est in professore humilitatis. Quod enim rubigo est in ferro, quod in ueste tinea, quod fel in lacte, quod uenenum in melle, hoc est superbia in habitu monachali. Putatis in susceptione mitre, sandaliorum et annuli uestri monasterii dignitatem plurimum promouisse; in his tamen nichil uideo, nisi inobedientie malum, seminarium odii, tumorem elationis, et superbie uentum. Superbia natione celestis est, semper in altum nititur, ut grauius cadat. Hodie autem in claustris imitatores ac sequaces suos inuenit primus filius superbie, ille Lucifer, aut potius tenebrifer,  qui sibi sedem destinabat in lateribus aquilonis, atque sibi similitudinem Altissimi usurpabat [6 1Kb] . Ubi, et in quo laborauerat miser, qui iam sedere, et quiescere disponebat? Omnes alii mittebantur in ministerium, deuoti et humiles ad imperium Creatoris. Millia millium, testimonio Scripture, assistebant ei, et decies millies centena millia ministrabant ei [7 1Kb] . Iste autem erigebat sibi sedem, antequam laboraret. Ponam, inquit, sedem meam ad Aquilonem, et ero similis Altissimo [8 1Kb] . Appetiit equalitatem Altissimi, alienum. Solus Filius Dei non rapinam arbitratus est esse se equalem Deo [9 1Kb] , cui ex natura conuenit  sedere non sub pedibus, sed a dextris. Precipitetur ergo ille filius superbie, et cathedra pestilentie subuertatur. Auferatur ei stola iucunditatis, qua ipsum manus Creatoris induerat, spoliatusque gratuitis detrudatur in exteriores tenebras, et interminabiles flammas, quibus et illi pariter deputati sunt, qui in superbia et abusione detrectant obedientiam prelatorum. Quid enim aliud est positio sedis in Aquilone, et usurpatio similitudinis Altissimi, quam emancipationis, et insignium episcopalium acquisitio in abbate? Per salutem itaque Patris qui nos genuit, et per ubera que suximus in eadem matre, frater unice, uos adiuro et deprecor, ut in sinum plene humilitatis, pontificalia resignetis insignia; aut, si hoc sine scandalo fieri nequit, renuntietis  in manu domini pape monasterii administrationem, et substituto ibi ad instantiam uestram pastore idoneo, uos ad claustrale otium et salubrem militiam conuertatis. uale.



EPISTOLA XCI. AD RADULPHUM  LEXOuIEN. EPISC. [A. D. 1181-93.

ARGUMENTUM.---uehementer inuehitur in episcopum Lexouiensem ob auaritiam et fenerandi studium, ac in primis quod annone tempore horrea non aperuerit pauperibus.

Charissimo domino et amico suo RADULPHO Lexouiensi episcopo, suus PETRUS Blesensis Bathon. archid., ueram in Christi resurrectione salutem.

Si resurrectionis eterne gloriam fiducialiter et  indubitabiliter exspectares, modo non ageres, quod agis; nec sic te terrenorum fecibus immergeres, qui in immundis auaritie et ambitionis nexibus te totum implicas et inuoluis; cum scriptum sit, quia gloria eorum in confusione, qui terrena sapiunt [10 1Kb] ; tu nichil nisi terrenum uis sapere aut amare. Qui de terra est, de terra loquitur [11 1Kb] ; terram uides, terram diligis, ac sicut talpa capta oculis, liberioris eris beneficium non admittis. Mundi lumen esse debueras, sed si lumen tuum tenebre facte sunt, tue tenebre quante erunt? lumen celi uidere non potes; quia infixus es in limo profundi [12 1Kb] , et conglutinatus est in terra uenter tuus [13 1Kb] . Scriptum est quia oculi sapientis in capite eius [14 1Kb] semper, oculi autem  stulti in finibus terre [15 1Kb] . Terram sapis, terram loqueris, terram lingis. Non ab hac terrenorum fece poteris exui, donec fodiatur peccatori fouea, donec,  qui terra es, et in terram reuertaris [16 1Kb] . Leua, queso, oculos tuos, et uide, et suspice lumen celi; cogita, quia de terra exempti sunt amici Dei, quorum conuersatio in celis est [17 1Kb] . In hac habitatione terrena nichil est nisi labor et dolor, et quedam imago miserie infernalis. In uita et operibus tuis, tota fere facies inferni depingitur. Nec enim deest tibi unda Tantali, Tityi iecur, rota Ixionis, urna Belidum, saxum Sisyphi [18 1Kb] , dum inter diuitias esuris, dum sollicitudinibus anxiaris, dum cupiditate torqueris, dum ad illicita raperis. dum in saccum pertusum [19 1Kb] congregas, dum congregando diuitias labore continuo et superuacuo te affligis. Quia egre audis historias, fabulosa intersero; sed et de fabularum gentilium moralitate quandoque forma  eruditionis elicitur  quoniam fas est et ab hoste doceri. Non enim ueretur Apostolus ab ethnicis ueritatem mutuari, quoniam a quocunque dicatur: A Spiritu sancto est, et quando eam ex libris impiorum accipimus, non aliena rapimus, sed que sunt nostra, ab iniustis possessoribus nobis uindicamus. Dominus etiam populum suum peculiarem auro et argento et omni supellectili Aegyptiorum honorari uoluit et ornari [20 1Kb] . Posuit te Dominus, ut sis sal terre; timeo ne fias sal infatuatum, quia iam ab hostibus conculcaris. Conditionem episcoporum enormiter ledis, atque ministerium Christi das in opprobrium et contemptum. Utinam non fuisset hec pecunia, que te a uia honestatis et salutis  abducit! Nam in huius mortalitatis excursu nunquam obtinebis uite brauium sine diuitiarum contemptu, et uiatico caritatis.

Scis, quia Hippodamia [21 1Kb] , quandiu cursum procorum concertantium, proiecto auro retardabat, preuolabat ad palmam; cumque uirgo triumphos obtinuisset multiplices, tandem contemptor auri de uirgine triumphauit. Dominus quidem expeditissimam tibi uiam salutis aperuit; fames enim ualida deseuit in pauperes, in quibus regnum suum tibi Dominus uenale exposuit. Regnum Dei tanti est, quantum ex affectu compassionis pauperibus eius exhibes. Pauper Christi uicarius est; et sicut se in eo reiici dolet, contemni erubescit, ita se in eo recipi delectatur. Quandiu, inquit, uni istorum fecistis,  mihi fecistis [22 1Kb] . Aperias itaque publice mendicantibus uiscera et horrea tua, ne sententiam illius damnationis incurras: Maledictus, qui abscondit frumenta  in populis  . Semina in benedictionibus ut de benedictionibus et metas [23 1Kb] . Effunde largiter, quod cupide congregasti. Nam qui parce seminat, parce et metet. Hilarem enim datorem diligit Deus [24 1Kb] . Noli, queso, ulterius temporale fenus amplecti, quod grauissime detestatur qui omnia que habes tibi commodauit et nunc in pauperibus suis sibi postulat commodari. Beatus homo qui miseretur et commodat [25 1Kb] : non enim miseretur, qui lucrum sequitur temporale. Qui autem miseretur pauperi, Domino feneratur [26 1Kb] . Sibi uero apud Deum pietatis ianuam claudit, qui uiscera misericordie proximo mendicanti non aperit. Apud eos, quibus in Christi ministerio successisti, erant omnia communia, diuidebantque singulis, prout unicuique opus erat [27 1Kb] .  Omnes sub uno capite unum corpus sumus, in uno corpore alter alterius membra. Si ergo manus, pedes, aut oculi, uel huiusmodi membra alterius membri lesioni compatiuntur, tu erga pauperes, uiduas uiscera pietatis et compassionis affectum impendere quando incipies? Iam fame et inedia perierunt infinita pauperum millia, nec adhuc uni eorum manum misericordie porrexisti. Unum noueris, quod mortes omnium requiret a te districtissimus Iudex, quia omnium factus es reus, quorum uitam annone beneficio redimere potuisti. Certe iam albescunt regiones ad messem, nec adhuc in hac edulitatis clade unum pauperem refecisti. Nunc etiam primum horrea tua reserare proponis: non ut releues afflictorum miseriam, sed ut uendas carius,  et commodes ad usuram. Infelicissime, pecunia et frumentum quod commodas, Dei est, et non tuum: proinde negotiare cautius. Ipse enim homo austerus est: metit, ubi non seminauit [28 1Kb] : superueniet autem tibi alius fenerator fortior te et exactior, qui diripiat labores tuos, et eueniet tibi quod scriptum est: Scrutetur fenerator omnem substantiam eius, et diripiant alieni labores illius [29 1Kb] . uerbum Isaie est: ue, qui predaris, nam et ipse predaberis [30 1Kb] . Et testimonio B. Iob, thesauros quos deuorasti euomes, et de uentre tuo extrahet illos Deus [31 1Kb] . Lues que fecisti omnia, nec tamen consumeris. Dolores enim mortis eterne euadere non poteris. Nam sicut lana ouium tonsa permittitur crescere, ut iterum tondeatur:  sic moriendo uiues, ut non desines mori. uerbum  prophete est: Sicut oues in inferno positi sunt mors depascet eos [32 1Kb] .

Sic inconsumptum Tityi, semperque renascens
   Non perit, ut possit sepe perire, iecur [33 1Kb] .
Dicit Dominus per Amos prophetam: Deficere sinitis egenos terre, dicentes: Quoniam transibit opulentia, et uenundabimus frumentum, ut possideamus in argento egenos, et quisquilias frumenti uendamus. Sed tenebrescere uos faciam in die luminis, et festiuitates uestras conuertam in luctum, dicit Dominus: commouebuntur cardines et superluminaria [34 1Kb] . Auaritia enim in capite omnium, et usque ad nouissimum percutiam eos gladio. Gladius equidem Domini bis acutus te, presul, exspectat, ut sine misericordia te medium secet, qui cum Christo et eius pauperibus  misericordiam non fecisti. Cur non erubescis, perditissime hominum, quod nomen tuum fetet in populis, quod auaritiam tuam prouincie damnant, quod missam tuam nullus audit, quod officium pastorale diffamas, dum grauissimum exactorem, et usurarium publicum te proclamant? Alii pontifices nunc aliunde mutuantur, ut pauperum releuent egestatem, temporalia seminant, ut metant eterna; tu ad temporalia occupatus, non cogitas de eternis. Tibi sufficit, ibi collocare denarium, ubi plures faciat filios, et ad te non sine multiplici progenie reuertatur. Redeunt ad Dominum multiplicati denarii, et quia de paucis multa lucrati sunt, intrant in gaudium Domini sui. Gaudium siquidem auari, thesaurus eius est. Ubi est, inquit, thesaurus tuus,  ibi est et cor tuum [35 1Kb] . Ideo quoties queritur, ubi est cor auari? iuste respondetur, in arca.

Populus, dicit auarus, me sibilat: at mihi plaudo
Ipse domi, simul ac nummos contemplor in arca [36 1Kb] .
Isti sunt, auare, dii tui; isti sunt, quorum imaginem Creatoris tui imagini pretulisti. Quandoque audiui ex ore tuo, quod quasi ad excusandas excusationes in peccatis [37 1Kb] , tuam munificentiam iactitabas, teque amplius una uice largiri, quam omnes episcopos regionis. Sane quod domino regi donas, sicut ceteri feneratores, aut Iudei, quoddam tributarie functionis onus est, et imago quedam Iudaice seruitutis. Si magnatibus terre donas, non procedit ex liberalitate ista largitio, que quasi in capturam  mittitur, dum uicem multe retributionis exspectat.  Audi quid de te, et consimilibus canat peta:

Munera quod senibus, uiduisque ingentia mittis,
   uis te munificum, Gargiliane, uocem?
Sordidius nichil est, nichil est te spurcius uno,
   Qui potes insidias dona uocare tuas?
Sic auidis fallax indulget piscibus hamus:
   Callida sic stultas decipit esca feras.
Quid sit largiri, quid sit donare, docebo,
   Si nescis, dona, Gargiliane, nichil [37* 1Kb] .
Decessor equidem tuus  gratia hospitalitatis munifice, et effuse liberalitatis magnificentia celeberrimos fame titulos acquisiuit; sed quantum memoria illius ascendit in gloriam, tantum damnatissimum tuum nomen in confusionem et opprobrium te deiecit.



EPISTOLA XCII. AD REGINALDUM BATHONIENS. EPISCOPUM.


ARGUMENTUM.---Inuehitur in Zoilum scriptorum suorum obtrectatorem.

Domino suo R. Bathon. episcopo, P. suus archid., salutem, et deuote subiectionis affectum.

Audio, quod apud uos detractor occultus opuscula mea lacessere clandestina deprauatione presumit; in quo tanto feliciorem me reputo, quanto grauius torquetur inuidus meus, et miserius intabescit. Omnia opera mea fundaui in lapide adiutorii, in quo obstruetur os loquentium iniqua [38 1Kb] , et dentes mordacis inuidie contundentur. Me compilatorem emulus uocat, eo quod omnia, que in epistolis aut sermonibus meis scribo, historiarum exemplis, aut sacre Scripture auctoritatibus firmo. Hunc equidem  modum a sanctis Patribus mutuaui, qui in uniuersis operibus suis Noui ac ueteris Testamenti uerba frequenter interserunt, ut eorum artifici iunctura dictis suis robur adiiciant et ornatum. Et que inuidia est, si, quod ex multiplici librorum lectione decerpsi, feruentiore studio digerente, in materiam uirtutis et exercitium prudentie coalescit? Nam, sicut in libro Saturnalium, et in libris Senece ad Lucilium legimus [38* 1Kb] , apes imitari debemus, que colligunt flores, quibus diuisis, et in fauum dispositis, uarios succos in unum saporem artifici mistura, in quadam sui spiritus proprietate transfundunt. Arguit emulus, et temeritati ascribit, quod litteras meas passim et uarie dispersas in unum colligo:  quod formam dictandi prescribo simplicibus, quod publice utilitati munus deuoti laboris et officium caritatis impendo. Cesset emulus a uerborum iniuriis: nam si pergit dicere que uult, audiet que non uult. Plenus sum rimarum,

   hac atque illac perfluo [39 1Kb] .
Qui me commorit, melius non tangere clamo,
Flebit, et insignis tota cantabitur urbe [40 1Kb] .
 Utinam experiatur inuidus meus ingenii sui uires, ac de flosculis sacri eloquii compilatis, simile componat opusculum! Si tamen hoc attentauerit, quod modo leuissimum putat, uereor, ne multum sudet, frustraque laboret

Infelix operis summa, quia ponere totum
Nesciet [41 1Kb] .
Incipere quidem poterit, sed si noui hominis facultatem, ignominiose et infeliciter consummabit. Quidquid canes oblatrent, quidquid grunniant sues, ego semper emulator scripta ueterum: in his erit occupatio mea; nec me, si potero, sol unquam inueniet otiosum. Nos, quasi nani super gigantum humeros sumus, quorum beneficio longius, quam ipsi, speculamur, dum antiquorum tractatibus inherentes elegantiores  eorum sententias, quas uetustas aboleuerat, hominumue neglectus, quasi iam mortuas in quamdam nouitatem essentie suscitamus. In libro Saturnalium legimus [42 1Kb] , quod Afranius togatarum scriptor in ea togata, que Compitalia inscribitur, suis respondens emulis, qui eum multa de libro Menandri depilando sumpsisse dicebant: Fateor, inquit, sumpsi, sed ea que melius me posse inuenire non credidi. Et in eadem: Quis fraudi uirgilio uertat, si ad sui ornatum carminis, quedam ab Homero, uel aliis mutuetur? imo gratia in hoc habenda est ei, quod in opus perpetuo mansurum dicta eorum transtulit, quos iam neglectui et risui habebamus. Et post pauca: Denique et iudicio transferendi, et modo imitandi consecutus est, ut quod apud eum alienum legimus, melius ibi, quam, ubi natum est, sonare  miremur. Scimus apostolos a prophetis, doctores ab apostolis, et a doctoribus alios doctores, sicut Hieronymum de libris Origenis, Augustinum et Bedam de libris Ambrosii, Ambrosium uero de scriptis Ciceronis et Senece, Gregorium quoque de scriptis Augustini et Hieronymi non solum sententias, sed uerba ipsa in causam mutui accepisse. Confidenter et sub testimonio plurium dico, me semper dictare litteras solitum citius quam posset aliquis exarare. Ipsa certe festinatio uitium et suspicionem compilationis excludit. Ad ueritatem, non ad iactantiam dico. uidit quandoque dominus Cantuariensis, et uos ipse cum eo, multique alii me de diuersis materiis tribus dictare scriptoribus, et uniuscuiusque calamo  festinanti satisfacere; meque quod de solo Iulio Cesare scribitur [43 1Kb] , quartam epistolam dictare et scribere. Quod si alicui res ista in dubium uenerit, facti, queso, experientia faciat dicti fidem. Scio, unde spiritum elationis conceperit, et quare uester Cornificius intumescat. uerum sicut plena uento uesicula detumescit, si acu modica perforetur,  sic uno uerbulo de follibus imperiti gutturis uentum loquacitatis excutiam. Implebo faciem eius ignominia; nam in eo ad plenum materia ignominiose confusionis exuberat:

Cum sit Socraticis notissima fossa cinedis [44 1Kb] .
Si opuscula mea in manu emuli quandoque sinistro deuoluantur euentu; bona, inquit, hec essent, si auctoritates, quas ipse adaptat, sederent competentius, aut materie responderent. Si in scriptis ueterum plerumque describitur inuidia et uenenosa malitia detractorum.

Felix et nato, felix et coniuge Peleus,
Et cui, si demas iugulati crimina Phoci,
Omnia contigerant [45 1Kb] .
 Et illud: Iulium Fortunatum fateor uirum fortem, qualiter tamen iudicium repetundarum euaserit, miror. Publius Antonius elegantissime postularet, nisi quia preuaricatus est in causa Lucilii. Ecce quomodo inuidia mel intoxicat, et dum aliena uirtute torquetur, bonum quod apud se non inuenit malitiose deprauat. Opinionis enim aliene dispendium, sue fame reputat lucrum, totumque sibi detrahi credit, quod ad titulos uicine bonitatis accedit. Porro quod Martialis [46 1Kb] suo imprecatur inuido, hoc imprecor meo:

Qui ducis uultus, et non legis ista libenter
   Omnibus inuideas, inuide, nemo tibi.



EPISTOLA XCIII. AD M. WILLELMUM ABBATEM. [A. D. 1170.]


ARGUMENTUM.---Gratulatur fratri suo abbati, quod consilio suo obsecutus abbatiam in manus summi pontificis resignarit, et dignitati superioris, subditi humilitatem, Franciam Sicilie anteposuerit.

Charissimo fratri suo magistro WILLELMO Matinen. abbati, P. Blesen., salutem et perseuerantiam in uirtute.

Magnanimitati uestre congratulor, quia iuxta paruitatis mee consilium, reiectis insignibus, que profusior Domini pape gratia uobis indulserat, curam Matinensis monasterii sponte in eius manibus resignastis. Nobilis et magnanimi cordis est tanti  emolumenti dignitatem relinquere, ad cuius acquisitionem plurimos anxia sollicitabat ambitio. Honorabilior autem est in uobis contemptus honoris, quam illius adeptio; acquisisse enim fortune fuit, fortitudinis contempsisse. uenari honores, congregare diuitias, et in eis querere uoluptatem, commune uitium est, et publica ambitionis uia est; insignis autem uirtutum titulus est, triumphare de seculi pompa, mundique diuitiis conculcatis se in paupertate sola diuitem reputare. Dominus seculorum fugere nos docuit seculi dignitates. Nam,  postquam de paucis panibus quinque millia hominum refecerat, turbe considerantes in miraculo Domini maiestatem testimonio euangeliste uoluerunt eum in regem eligere, ipse uero aufugit in montem [47 1Kb] . Cum in manu Gedeon Dominus Isrel liberasset, dicebant ei: Dominare tu nostri, et filius tuus, et filii filiorum tuorum, quia liberasti nos de manu Madianitarum. Quibus ille ait: Non dominabor uestri, nec dominabitur filius meus in uos, sed Dominus [48 1Kb] . Refert ualerius Maximus [49 1Kb] , quod cum uiro cuidam approbate uirtutis uestis imperialis cum diademate fuisset oblata, ille uestem respiciens: O pannum, inquit, nobilem potius quam felicem; quem si quis attendat, quantis sollicitudinibus et periculis, et miseriis sit refertus, nec in luto iacentem  tollet! Iste anxia et occulta diuitum tormenta cognouerat. Nisi enim diuitie et honores uariis anxietatum aculeis pungerent, nunquam spinis eas Dominus comparasset [50 1Kb] . Mirabiliter elusa est sapientia huius mundi; filiis huius seculi assidue conuertuntur eorum diuitie in miseriam et tormentum; filii uero lucis experiuntur iugiter, quod carere diuitiis liberum facit et beatum. Confitebor tibi, Pater celi et terre, quia abscondisti hec a sapientibus, et reuelasti ea paruulis [51 1Kb] . Pauper et iustus contemnit diuitias, et nichil ei deficit, quia sufficit ei Deus. Diues autem, filius auaritie, cultor mammone, seruus pecunie, maiorem in eo sollicitudinem, et timorem, et miseriam inuenit, in quo pleniorem sibi constituerat uoluptatem. Si uultis  in sancta religione, et aurea paupertate transigere dies uestros, felicitati uestre non poterit regum gloria comparari. Melius erit modicum super diuitias peccatorum multas [52 1Kb] . Perdidisti dies, quos in operibus expendisti. Melior erit amodo dies una in atriis Domini super millia [53 1Kb] . Quandiu eratis in Sicilia, eratis tanquam uas perditum. Nam illa regio infernalis, que deuorat habitatores suos, uestrum faciebat reditum desperari, nunc autem per gratiam Dei natiuum erem, et uina Blesensia bibitis, cui Sicilia, si uos tenuisset diutius, more suo uinum aspidum porrexisset. Modo, frater, in sepulcro iaceretis marmoreo; ubi ad inanis glorie questum forsitan superscriptum esset, WILLELMUS BLESENSIS  MATINENSIS ABBAS HIC IACET. Frater, pete testimonio,

Leuis est iactura sepulcri [54 1Kb] .
Nomen uestrum diuturniore memoria commendabile reddent tragedia uestra de Flaura et Marco, uersus de pulice et musca, comedia uestra de alda, sermones uestri, et cetera theologice facultatis opera, que utinam diffusius essent ac celebrius publicata! Plus honoris accreuit uobis ex uestris operibus, quam ex quatuor abbatiis. Species quidem auri deceperat uos; unde et quidam nostratum  Siculas opes uite comparauere dispendio. Sed et dominus cancellarius  , sicut et Hierosolymite referunt, in fata concessit; cum enim herpes estiomenus, qui uulgo lupus dicitur, femur eius enormiter occupasset, omnia in eo medicorum instrumenta frustrata sunt, tandemque in sancta Dei ciuitate inter brachia regis et in cetu principum circumstantium et plangentium spiritum exhalauit. ueridica etiam commeantium relatione cognoui, quod in ultionem domini Stephani Catanensis ciuitas terremotu concussa est, et subuersa  ; in qua filius ille superbie frater Matthei notarii, qui uobis episcopatum supplantauerat fraudulenter, et aduersus innocentes proditoriam suscitauerat factionem, interceptus et obrutus animam ministram  iniquitatis et ancillam Satane ructauit. Sumus, frater, in dulci Francia, que sola, teste Hieronymo [55 1Kb] , monstra non habet. Bonum est nos hic esse [55* 1Kb] . uiuant in Sicilia, qui proditiones et uenena procurant adulationis officiarii, et qui aures magnatum uento inanis glorie prurientes uenenosa suauitate demulcent.

   uiuant Arturius illic,
Et Catulus; maneant qui nigra in candida uertunt [56 1Kb] .
Mihi sufficit, si illic uiuam et moriar, ubi natus sum et nutritus. uita circularis mihi accepta est, ut cum nascendi exordio uite mee limitetur excursus. uale.



EPISTOLA XCIu. AD I. ARCHIDIACONUM.


ARGUMENTUM.---Queritur apud archidiaconum de insolentia nepotum eius militum, quod sacrum clericorum ordinem impie proscindant, otium sectentur, et a uirtute ueterum militum, quorum laudes depingit, longissime, ut et alii sui seculi, discesserint.

Charissimo domino suo IOAN. archidiac., PETRUS Blesensis, salutem in auctore salutis.

Nepotum uestrorum militum fastuosam gloriam tolerare non possum, qui uite militaris eminentiam iactitantes clericorum sortem multiplici detractione deprauant; uitam et opera eorum ducentes in opprobrium et contemptum. Sane in deprauatione  ordinis nostri non multum eorum excellentia promouetur; qui si essent milites, aut que militum professio esset, cognoscerent, deferrent clericis; et se a scurrilitate uerborum quadam puellari modestia  temperarent. Porro ordo militum nunc est, ordinem non tenere. Nam cuius os maiore uerborum spurcitia polluitur, qui detestabilius iurat, qui minus Deum timet, qui ministros Dei uilificat, qui Ecclesiam non ueretur, iste hodie in cetu militum fortior et nominatior reputatur. Tolerabilius mihi esset, si alii, quam nepotes uestri in hanc superbie et abusionis audaciam prorupissent: maxime cum illi a pueritie cunabulis solam in uobis modestiam nouerint, solam a uobis didicerint honestatem. uerumtamen, cum omnis etas prona sit ab adolescentia in malum, ex quo suis adheserunt commilitonibus, ab eis mores perditos contraxerunt. Nam et rhetoricis argumentum trahitur a conuictu: et, Qui tangit picem, inquinabitur ab ea [57 1Kb] :

 Uuaque conspecta liuorem ducit ab uua [58 1Kb] .
Militaris hodie disciplina, quam uegetius Renatus ac plerique alii docuerunt, prorsus euanuit, et se in quamdam delinquendi libertatem, et scurrilitatis speciem deformauit. Olim se iuramenti uinculo milites obligabant, quod starent pro reipublice statu, quod in acie non fugerent, et quod uite proprie utilitatem publicam prehaberent. Sed et hodie tirones enses suos recipiunt de altari, ut profiteantur se filios Ecclesie, atque ad honorem sacerdotii, ad tuitionem pauperum, ad uindictam malefactorum et patrie liberationem gladium accepisse. Porro res in contrarium uersa est; nam ex quo hodie militari cingulo decorantur, statim  insurgunt in christos Domini, et deseuiunt in patrimonium Crucifixi. Spoliant et predantur subiectos Christi pauperes, et miserabiliter, atque immisericorditer affligunt miseros, ut in doloribus alienis illicitos appetitus et extraordinarias impleant uoluptates. Refert Lucas quod milites accedentes ad Ioannem Baptistam, interrogauerunt eum dicentes: Magister, quid faciemus et nos?---Neminem, inquit, concusseritis, neque calumniam faciatis, sed contenti estote stipendiis uestris [59 1Kb] . Qui contra inimicos crucis Christi uires suas exercere debuerant, potibus et ebrietatibus pugnant, uacant otio marcent crapula, uitamque degenerem in immunditiis transigentes nomen et officium militie dehonestant. Nihil damnabilius est in milite quam otium,  per quod usus armorum dediscitur, nutritur pusillanimitas, uires fatiscunt, obrepit inertia, et ad immunditie actus animus occupatur. Ideo P. Nasica [60 1Kb] cum exercitum in hibernis regeret, licet usu  classium non egeret, ne tamen miles corrumperetur sidia, seu crapula, uel per otii libertatem superbiret, naues edificari instituit. Legitur [61 1Kb] Traianus imperator milites suos, quoties uacabant a preliis, exercuisse in cursu, in saltu, in usu natandi, in studio cesim uel punctim feriendi, mittendique lapides manu uel funda, et missilia iaciendi; eos ad omnes modos erudiens, quibus bellum sustineri debeat, aut inferri. De magno Pompeio refert Sallustius [62 1Kb] , quod cum alacribus saltu, cum uelocibus cursu, cum ualidis uecte certabat. uerumtamen, ex quo ipse, et senatus, ac populus Romanus otio et quieti uacare ceperunt, qui quandoque in remotissimis nationibus hostiles insultus modico agmine propulsabant, superueniente Cesarea paucitate reliquerunt  presidia fortissime urbis, et in sola fuga sibi fiduciam posuerunt. Sed et hoc precipue Cesaris excitabat audaciam, quia res ei erat aduersus otiosum militem, ducemque emeritum, et qui longa pace dedicerat ducem. Refert Trogus Pompeius [63 1Kb] , quod nouissimus rex Assyriorum Sardanapalus propter otium et mollitiem uite a regali solio turpiter est deiectus. Quid Romanos extulit? aut unde habuerunt super omnes populus principatum? nomen eis et gloriam acquisiuit armorum usus et exercitatio preliorum. uegetii Renati testimonio [64 1Kb] inutilis est omnino militie nutritus tenere, et deliciis assuetus; eum autem censet preliis aptiorem, qui sub diuo et sole nutritur, laboris patiens, umbre negligens, balneorum nescius, eque ferens frigoris  iniurias et caloris, rudis in causis, simplex in actibus, cibo moderatiore contentus; qui non erubescit fossam ducere, reparare aggeres, ferre lapides et cementum, lignorumque materiam comportare. Ideo, teste eodem auctore [65 1Kb] , Romana iuuentus quondam abluebat in Tiberi sudorem, quem cursu uel exercitio campestri collegerat: nec minus balnea, quam effeminatrices aquas Salmacis abhorrebat. Sed etiam in temporibus Iudicum Ierobaal siue Gedeon, ut figuralium mysteria taceantur, Domino mandante, prohibitus est in multitudine delicata atque inexercitata et timida Madianitis occurrere. Cumque clamaret Gedeon, cunctis audientibus: Qui formidolosus est et timidus, reuertatur [66 1Kb] , recesserunt ab eo uiginti et duo millia, et tantum  decem millia remanserunt. Sed et de illis tanquam ad bellum expeditiores duntaxat elegit, qui in siti sua uelut canes lamberent, et festinantius aquam ad os mitterent: illis prorsus abiectis, qui se ad bibendum flexo poplite inclinabant. In trecentis itaque facta est liberatio populi, quos non crediderim inter delicatiores epulas, et exquisita conuiuia didicisse aquam lambere. Quos ideo preelegit Dominus, quia necessitati satisfecerunt in humilitate nature. Hodie  in deliciis nutritur, et tota ad carnis delicias se relaxat philosymbola nostra

In cute curanda plus equo operosa iuuentus [67 1Kb] .
Quod si milites nostros ire in expeditionem quandoque oporteat, summarii eorum non ferro, sed uino, non lanceis, sed caseis, non ensibus, sed utribus, non hastis, sed uerubus onerantur. Credas eos ire ad domum conuiuii, non ad bellum. Clypeos deferunt optime deauratos, predam potius hostium cupientes, quam certamen ab hostibus, et eos referunt, ut ita loquar, uirgines et intactos. Bella tamen et conflictus equestres depingi faciunt in sellis et clypeis, ut se quadam imaginaria uisione delectent in pugnis, quas actualiter ingredi, aut uidere non  audent. Eleganter Scipio Africanus, sicut in libro Stratagematum Iulius Frontinus refert [68 1Kb] , cum scutum cuiusdam uidisset auro et gemmis multipliciter ornatum, dixit se non mirari quod tanta diligentia ornasset, in quo plus presidii, quam in ense haberet Aeneas quidem gemmas a digitis ad ensem, Birro a digitis ad pocula legitur transtulisse. Refert Pericles non picturam, non aurum et lapides, sed scutum diuulsum, fractam galeam, hebetem gladium, faciem uulneratam cedere militibus ad ornatum. Porro cum nostri milites ab expeditione sine uulnere et cicatrice, sanis etiam et integris armis per Dei gratiam reuertuntur, curritur ad bibendi conflictum.

Crateras igitur leti statuunt, et uina coronant [69 1Kb] ,
Atque exhausta canunt prelia Marte graui.
 Illic Aeacides, illic tendebat Ulysses,
Et pingunt fluido Pergama tota mero [70 1Kb] .
Garriunt igitur, et laxant procaces linguas in detractionem hominum innocentium, deseuiunt in christos Domini, referuntque et conferunt labores suos ad otia sacerdotum. Datur itaque inter eos sententia, et communi lege sancitur, ut decimas auferant, ut Ecclesie et clero non deferant, ut excommunicationem non timeant, ut non reuereantur Deum, ut iniuriis afficiant sacerdotes, et quidquid in usus Ecclesie cessit de largitione auite aut paterne liberalitatis, euacuent. uerumtamen magnus Dominus, et terribilis nimis, qui humiliat omnem altitudinem extollentem se aduersus scientiam Dei, ipse saluos faciet filios pauperum, et humiliabit  calumniatorem tollensque uirgam peccatorum desuper sortem iustorum, arguet pro mansuetis terre [71 1Kb] , et obstruet os loquentium iniqua, deiicietque omnem extollentiam superborum. Cum autem dicat Dominus sacerdotibus suis: Qui uos spernit, me spernit [72 1Kb] ; et Qui tangit uos, tangit pupillam oculi mei [73 1Kb] ; si nepotes uestros diligitis et zelatis ad uitam, ne pereant cum Oza, dum ad arcam Domini manum temerariam porrigit [74 1Kb] ; ipsos ad reuerentiam  Ecclesie et officialium Christi salutaribus monitis informate. Nam, cum eos receperitis in sortem familiaritatis et participium mense uestre, non estis omnino immunis a culpa, si commensales uestros permittitis passim garrire in clericos, et in Ecclesiam proteruire.

uerum est, quia nepos uester S. in brachio et fortitudine aduocati Bethunie quandoque, forsitan semel, solemnes militie titulos acquisiuit; sed non propter hoc aduersus Ecclesiam Dei superbie uentum debuerat concepisse. Nihil enim est, quod magis laudis imminuat pretium, quam suos assidue iactitare successus, et singulis diebus anni uendere diem unum. Legitur de Mario [75 1Kb] , quod cum plurima fecisset egregie, una sui iactitatione gloriam fame  perdidit; et quia sibi presumpsit ascribere, quod ex ore alieno captare debuerat, publice commendationis uota demeruit. Ut ad domestica iactantie et ostentationis ueniamus exempla: rex Ezechias [76 1Kb] , quem Dominus in umbra horologii, in appositione annorum, et fuga Sennacherib pre uniuersis regibus honorauerat, quia nuntiis Merodach filii Baladan regis Babylonis pigmenta, unguenta quoque, et domum uasorum, cellasque aromatum, et omne quod erat in thesauris suis ad ostentationem et iactantiam demonstrauit, iuxta uerbum Isaie filii Amos, thesauri eius ablati, et in Babylonem translati sunt; filiique eius captiuati, et in palatio regis Babylonis facti sunt eunuchi. Triplex quoque optio diuine  animaduersionis proposita est Dauid, eo quod ad iactantiam Dei populum numerauit [77 1Kb] . Sed Nabuchodonosor [78 1Kb] , quia se magnificauit in fortitudine et decore et gloria regni sui, humiliatus in animal brutum comparatus est iumentis insipientibus, et similis factus est illis [79 1Kb] . Utinam non intumescant aduersus Christum et christos eius; sed humiliter ac deuote recolant qualiter per gratiam Dei, aut potius uestram, de puluere paupertatis, et de stercore sunt erecti! Nam et Abraham electus et uocatus a Domino, memor tamen sue conditionis: Loquar, inquit, ad Dominum, cum sim puluis et cinis [80 1Kb] . In Leuitico [81 1Kb] etiam de sacrificio auium precipitur, ut plume et uesicula pulmonis deponantur in puluere, quatenus is quem Dominus exaltat,  humilietur, et inter diuine gratie magnificentias se puluerem recognoscat. Bene ualeatis.



EPISTOLA XCu. AD H. ANGLORUM REGEM.

ARGUMENTUM.---Quoniam rex Anglie conscius esse non poterat omnium, que in amplissimis prouinciis agerentur, monet eum de uariis uicecomitum et aliorum inferiorum prefectorum abusibus, modumque aperit, quo emendari possint.

Charissimo domino suo H. Dei gratia illustrissimo  Anglorum regi, duci Northman. et Aquitan. comiti Andegan., suus P. Blesen. Bath. archid., salutem, in regno temporali regni celestis memoriam et amorem.

Loqui uereor, et tacere non expedit: mihi tamen tutius uideretur estuantis animi motum dissimulare silentio: sed imminet anime mee magnum ex mea taciturnitate periculum. Loquar ergo, quia, ut uerbo Iob utar, si tacuero, os meum condemnabit me [82 1Kb] . Loquar quod uobis ad honorem et salutem cedere debeat, uestris uero subditis ad quietem. Licet pre cunctis regibus terre subiectorum mores, uestrique regni statum noueritis: quia tamen humanum transcendit ingenium omnium habere notitiam, que in tot et tam diffusis prouinciis fiunt,  audite pauca, que nec ego sine peccato possum silentio tenere, nec uos sine periculo ignorare. Multa siquidem Dominum quandoque latent, que subditis innotescunt. Nam testimonio Aquinatis,

Dedecus ille domus sciet ultimus [83 1Kb] .
Cum multa fiant in domibus priuatorum, que dominorum notitie subducantur, non est uestre negligentie aut incurie ascribendum, si in tam spatiosis et diffusis regionibus, quibus Dominus uos prefecit, singulorum excessus non nouistis ad plenum. Ipsos enim iustitiarios, quos uulgariter errantes, uel itinerantes dicimus, dum errata hominum diligenter explorant, frequenter errare contingit. Excessus namque hominum absconduntur, aut amore,  aut timore, aut lege consanguinitatis, aut pietatis officio, aut occultis muneribus redimuntur. Admittitur [84 1Kb] enim uox redempte miserationis, et in iniuriam senatusconsulti Turpiliani abolitio impetratur. Forestariorum siquidem ac uicecomitum innumeri officiales, dum auaritie et cupiditati sue satisfacere student, depredantur pauperes, simplicibus insidiantur, fouent impios, opprimunt innocentes, exsultant in rebus pessimis, letantur cum male fecerint [85 1Kb] , peccata populi comedunt, luxuriantur in lacrymis uiduarum, et in fame pupillorum, in pauperum nuditate, in afflictione simplicium. Legitur in libro Sapientie, quia uenatio leonis onager in eremo [86 1Kb] : sic et pauperes, uicecomitum  aut nemoralium iudicum, et aliorum collateralium sunt esca et potus, ac publica depredationis occasio. Deuorat iustum impius, rusticum curialis, exactor innocentem, simplicem fraudulentus. Ministerialium siquidem tanta est multitudo, quanta est locustarum, ut istis recedentibus illi succedant, et quod ex parte fuerat deuoratum, alii deuorent exitialiter et consumant: impleturque in eis illud propheticum: Residuum eruce comedit locusta, et residuum locuste comedit bruchus, et residuum bruchi  comedit erugo [87 1Kb] . Isti sunt merguli, rapina piscium suam urgentes ingluuiem, quos beatus Martinus abigens dicebat: Hec forma demonum est. Isti sunt sanguisuge principum, sitientes assidue, et bibentes sanguinem alienum [88 1Kb] . De Samuele quidem scriptum est, quia iudicabat populum Isrel, circuiens Bethel et Galgala, et Masphat, reuertebaturque in Ramatha, ubi erat natiuitas et habitatio eius [89 1Kb] . In quo manifestissime presumitur, quod nec esculentum, nec poculentum ex sua iurisdictione captabat. Unde loquens ad omnes filios Isrel, libera conscientia et secura dicebat: Ego ab adolescentia mea uobiscum conuersatus sum. Loquimini de me coram Domino, et coram christo eius, utrum bouem alicuius tulerim, aut asinum: si quempiam  calumniatus sum, si oppressi aliquem, si de manu cuiusquam munus accepi, et contemnam illud hodie, restituamque uobis [90 1Kb] . Consimile est, quod beatus Iob dicit [90* 1Kb] : Si clamat aduersum me terra mea, quasi diceret: Subiectus meus contra me super aliquo grauamine, aut oppressione non clamat. Accusatur hodie simplex et innocens, quod siluam inciderit, quod ferarum captioni consenserit, quod iura corone tacuerit, quod publice functionis tributum non soluerit, quod hundredo et alimoto  defuerit, quod regios ministeriales honorifice non exhibuerit: qui tamen nec habebat, unde sibi et uxori ministraret ac filiis. Et hoc tamen tolerabilius esset, si eis respondere liceret, ac suam allegare  inopiam. Porro apud tales uerba pauperum leuiora sunt uento, et quantumlibet firma iuramenta uilescunt, quia iuxta uerbum ethinci,

   contemnere fulmina pauper
Creditur, atque deos, diis ignoscentibus ipsis.
Quantum quisque sua nummorum seruat in arca,
Tantum habet et fidei [91 1Kb] .
Cum scriptum sit: Beati qui esuriunt et sitiunt iustitiam [92 1Kb] . Hi qui iudicant pauperes uestros, iustitiam et prudentiam ignorantes solam esuriunt et sitiunt pecuniam. Maiores enim uestri officiales tales duntaxat sibi substituunt, quos exspectatio lucri, uel affinitas, aut natura, aut nutritura commendat. Ideoque sapientia miserabili lamentatione conqueritur: Tenentes, inquit, legem nescierunt me [93 1Kb] , iudices  exstiterunt, et ego ignorabam [94 1Kb] . Potestas equidem iudicialis, et equitatis ministerium non ex carnis dilectione, sed ex sola debet dilectione hominum aut Dei certa dispensatione procedere. Certe cum Moyses dubitaret de filiabus Salphaad iudicio Domino ad paterne hereditatis beneficium sunt admisse [95 1Kb] . Successio siquidem sanguinis heredem facit, electio iudicem. Sane illi constituendi sunt iudices populorum, quos uita purior, et eminentior prudentia pre ceteris illustrauit: nam reuerentia et auctoritate presidentium uitia temperantur in subditis. Scipionem Africanum tanta morum grauitas, et austere maturitas pudicitie commendauit, ut solo sue castitatis exemplo publicum uotum continentie firmaret in populis. Iste,  sicut Titus Liuius [96 1Kb] refert, cum a Pyreneis montibus usque ad columnas Herculis, et usque ad Oceanum deuicto Annibale, et aliis Romanorum hostibus prouincias subiugasset, pueros captiuos et puellas egregie pulchritudinis restituit barbaris, nec passus est eas in suum uenire conspectum, ne uel oculus eius aliquid de integritate pudicitie delibaret. Legitur Fronto tantam grauitatem uite operibus et facie pretendisse, ut non solummodo actus, sed affectus quoque illicitos in hominibus cohiberet. De seipso Iob dicit: Quando procedebam ad portam ciuitatis, in platea cathedram parabant mihi. uidebant me iuuenes, et abscondebantur, senes assurgentes astabant mihi. Principes cessabant loqui,  et superponebant digitum ori suo [97 1Kb] . Indignantur uiri nobiles et discreti, quia eorum iurisdictioni subiecti sunt, quos sciunt esse plebeios, et qui nullos prudentie aut uirtutis titulos preferunt; nisi quod familiaribus uestris parentela uel affinitate, obsequio aut muneribus adheserunt.

Hec in uestram notitiam, amantissime princeps, facile uenire non possunt. Licet enim clamores pauperum benigne et misericorditer exaudire uelitis, pauper tamen ueretur aperire malitiam exactorum, ne grauiora moliantur in eum, et fiant posteriora hominis peiora prioribus. Quod si aliquis compassione et misericordia ductus uobis pauperum pressuras, et tyrannicas ministrorum exactiones reuelare attentet, Domini eorum grauiter mouebuntur,  atque in odium illius, qui causam pauperum ad uos detulerit, omnes alios aulicos excitabunt. Licet autem in plerisque curialibus simultates et inuidie precipue regnent, ubi tamen occasione talium aliquis diffamatur, etiam hostes suos inuenit defensores. Cumque in omnibus fere uoluptates eorum dissideant, in excusatione tamen ac defensione mutua socialis gratie uinculum seruant, et spiritum unitatis. Hi namque sunt squamme Behemoth, de quibus in Iob legitur, quia una uni coniungitur, et spiraculum uite non incedit per eas [98 1Kb] . Si in auditorio uestre celsitudinis, aut in presentia uestre iustitie principalis causarum negotia uentilantur, ibi nec aura munerum locum inuenit, nec acceptio personarum. Ibi omnia procedunt  in iudicio et iustitia, nec excedunt statuta uestra uel in modico limites equitatis. Porro si ad Pedaneos et minores iudices pauperum negotia deuoluantur, iustificatur impius pro muneribus, atque in subuersionem iudicii, et captionem pauperis, et syllabarum aucupationes, et uerborum tendicule proponuntur. Quidam sunt, qui super exhibitione, aut exsecutione iustitie litteras non indulgent, nisi sub certa promissione pecunie. Sed sciat, quisquis huiusmodi litteras uendidit, quod Dei iustitiam, cuius debitor est, et quam gratis exhibere tenetur, uenalem exponit. Sanctorum enim Patrum auctoritate, qui unum uendit, sine quo reliquum non prouenit, neutrum inuenditum derelinquit.

Certe acceptior est apud Deum iustitia, quam  prebenda; ideoque cum in utroque possit Simonia committi, damnabilior tamen est apud eum omnis uenalitas in exhibitione iustitie, quam in uenditione decime aut prebende. Hec uos, iustissime princeps, oportet diligenter inquirere, et inquisita corrigere, ne minorum excessus de uestris manibus a Domino requirantur. Frequenter enim culpa populi redundat in principem, quasi de maiorum negligentia obueniant errata minorum. Legitur in libro Numerorum [99 1Kb] quod fornicante populo Isrel cum Madianitis, Phinees pugione perfodit Zambri et Madianitidem ceuntes; quieuitque ira Domini, factusque est sermo Domini ad Moysen: Tolle, inquit, cunctos principes populi, et  suspende eos contra solem in patibulis. Principes non peccauerant, sed populus; principes tamen pro peccato populi puniuntur. Heli pro peccato filiorum suorum punitus est [100 1Kb] . Sustinete patientur, inuictissime princeps, quod uobis ex sincera deuotione propono. Zelo enim et sitio salutem uestram ardentissimo caritatis affectu. Non est ludus in oppressionibus pauperum, que non expiantur muneribus, nec eleemosynis redimuntur. Nam qui offert sacrificium de substantia pauperis, teste Salomone, facit sicut qui uictimat filium ante oculos  patris [1 1Kb] , Ne dicas, dicit Sapiens, In multitudine munerum meorum respiciet Deus, et offerente me munera placabitur Altissimus [2 1Kb] . Certe bonorum nostrorum non indiget Deus. Et qui dat regibus diuitias terre ab eis aurum non postulat, uel argentum, sed ut audiant causam uidue et pupilli, et ut arguant pro mansuetis terre [3 1Kb] . Expedit uobis, illustrissime princeps, ista diligenter attendere, talesque ministros publici iuris instituere, qui uestro, uestreque iustitie principalis exemplo Deum timeant, qui non sequantur retributiones, qui personarum gratiam non acceptent, qui de uestrorum familiarium parentela fiduciam impunitatis, et audaciam seuiendi non habeant. Apud antiquos, teste Cicerone [4 1Kb] , prouerbialiter dicebatur: Exuit  personam iudicis, quisquis amicum induit. Aequitas enim, cui iudex obsequitur, sinistram odii uel amoris dexteram nescit. Talis debet esse minister iuris, ut in eius manu nullius auctoritate persone titubet aut uacillet libra iustitie [5 1Kb] . Magni quidem Alexandri causa in castrensi iudicio a commilitonibus eius abiecto terrore damnata est. Nominatissimus eloquentie doctor Pythagoras in causa, quam habebat erga discipulum suum, sententiam postulabat instanter, eius tamen petitio audita non est. Nec terror Alexandri, nec auctoritas Pythagore iustitie lancem ab equitate potuit declinare. Nihil adeo gloriose lucet in principe, sicut amare et exhibere iustitiam sine omni acceptione persone.  Zaleucus [6 1Kb] , cum in urbe Locrensium filius eius in adulterio deprehensus secundum legem ciuitatis, quam ipse condiderat, priuandus esset utroque oculo; atque ob honorem patris penam ei debitam populus remitteret uniuersus, ille aliquandiu repugnauit. Tandem prece et instantia populi uictus, sibi prius unum, et postea filio alterum eruit oculum, et sic relicto utrique usu uidendi, mirabili equitatis temperamento iustitiam in patre, et misericordiam seruauit in principe. Quod si ferre uultis manipulos iustitie in conspectu magni et districti Iudicis, oportet, quod uestri regni iudices districtissime iudicetis, ut terror et reuerentia regie maiestatis eos ad salutaria excitet, quos gehennale incendium, et pena infinibilis prauis deputata  iudicibus non deterret. uale.





EPISTOLA XCuI.

ARGUMENTUM.---Ricardus e monacho Cisterciensi ad archiepiscopatum Cantuariensem euectus commendat se orationibus Patrum Cistercii congregatorum.

uenerabilibus et sanctis Patribus in Cisterciensi capitulo congregatis, R. Dei permissione Cantuar. Ecclesie minister, salutem in auctore salutis.

 Inter desiderabilia huius mundi, precipuum apud me uersabatur in uotis, uestre sanctitatis conuentui presentialiter interesse, sed noue uocationis occupatio, et incumbens negotiorum prolixitas fructum optate iucunditatis inuidet mihi, nec me castris felicibus ad tempus interesse permittit. O castra optabilia! o congregatio ueneranda! o Cistercium, quam magna est domus tua, quam fecunda in filiis, quam magnifica in linguis, quam gloriosa in populis! Leua oculos tuos et uide omnes isti congregati sunt, uenerunt tibi, linguarum apud te diuersitates innuit unius uite professio, et ex omni genere religio congregata miraculum Pentecostes in emissione sancti Spiritus representat, ut utar uerbo Apostoli [7 1Kb] : Testis est mihi Deus,  quomodo cupiam uos in uisceribus Iesu Christi fouens affectionem inuicem in uisceribus caritatis, non deserens collectionem uestram, quam per presentiam spiritus amplector in Christo, memor communionis uestre, cuius obliuisci non possum. uos enim estis gloria mea et gaudium honor capitis mei et corona. Ille, qui, iuxta uerbum Iob [8 1Kb] , ponit humiles in sublimi; ille, qui uocat ea que sunt [9 1Kb] , ipse ad onus mihi importabile me uocauit [10 1Kb] . Ego autem uir uidens paupertatem meam [11 1Kb] et insufficientiam meam, considerans etiam qualiter ex simili causa gemant gigantes sub aquis [12 1Kb] , et curuantur qui portant orbem, a pusillanimitate spiritus et tempestate subuerterer, nisi in lapide adiutorii, et orationum  uestrarum suffragio fiduciam concepissem. Nam, iuxta uerbum Iob [13 1Kb] , que est fortitudo mea, ut sustineam. Ecce non est auxilium mihi in me, sed infirmitas et defectus. uereor, ne offensus mihi Dominus hanc iniunxerit mihi sollicitudinem multorum, qui non sufficiebam proprie salutis procurare negotium. Sed posuit mihi Dominus in uobis uerbum reconciliationis, ut si offensus mihi est, se propitium uestra oratione mihi exhibeat, meumque suppleat imperfectum. Nam potens est omnia facere superabundantius, quam petimus et intelligimus. Si qua ergo uobis consolatio est in Christo, si quod solatium caritatis, si qua societas spiritus, si que uiscera miserationis, implete gaudium meum [14 1Kb] . Gaudii namque mei plenitudinem  post Deum in orationibus uestris pono, ut uestrarum beneficio precum in hac administratione mihi commissa uelit misericordia Domini meum supportare defectum. Nam Apostolus, licet uas electionis factus, et uirtute indutus ex alto, sanctorum tamen orationes sibi ad doctrinam gentium necessarias  iudicans: Obsecro, inquit, uos per Dominum Iesum Christum et per caritatem Spiritus sancti, ut adiuuetis me orationibus uestris apud Dominum [15 1Kb] . Nos igitur infirmi et fragiles, deuote et humiliter supplicamus, ut per pias affectiones uestras circa nos excitet uinculum fraternalis professionis, communio caritatis, debitum subiectorum, necessitas et deuotio supplicantis.



EPISTOLA XCuII. AD ABBATEM DE EuESHAM  .

ARGUMENTUM.---Ostendit monasticorum ordinum uarietatem esse laudandam, nec facile ab uno ad alium transeundum; laborem autem manuum in iis nec laudandum nec improbandum

Reuerendo Patri et domino abbati de Euesham, M. PETRUS Blesens. Bath. archid., salutem in auctore  salutis.

Inuidie proprium est laudem alterius suam reputare iniuriam; sed probata in uobis religio, et natiue benignitatis interpres, morum iucunda suauitas sibi ad contumeliam non ascribet, quod Cisterciensium aut Carthusiensium ordinem uisus sum pre ceteris commendasse. Nihil uobis in eorum commendatione detraxi. Illos approbo, et uos laudo; ipsorumque titulos in uestre fame preiudicium non erexi. Christus diuisus non est; siue in alba, siue in pulla ueste, in omni professione et ordine, in omni gente quicunque operatur uoluntatem Domini acceptus est illi [16 1Kb] . Inter album et nigrum habitum non distinguit ille, apud quem non est  distinctio Iudei et Greci [17 1Kb] . Attendit Dominus mentem non uestem, merita non colorem. In monte Cassino schema monasticum, quo B. Benedictus est usus, usque hodie, sicut dicitur, perseuerat. Quis audeat tanti Patris habitum blasphemare in filiis? nam si delibatio sancta, et massa; si radix sancta, et rami. Siue cum Nazareis candidior niue sit aliquis [18 1Kb] , siue cum B. Iob super carbonem denigrata sit cutis eius [19 1Kb] , uterque salutem in domo Domini operatur. Sane in ouili Iacob sunt agni albi et nigri [20 1Kb] . In uinea Sorec sunt uue albe et nigre [21 1Kb] . Sed et sponsa, que liliis conuallium prealbescit, ipsa eadem dicit: Nigra sum, sed formosa [22 1Kb] . Apud sponsam Christi non est absurda uarietas, cum ipsa circumamicta uarietatibus describatur  [23 1Kb] . Ipsa uarietas uniformitatis causa est. Nam in cithara ex diuersitate chordarum fit uniformis modulatio ad concentum. Porro, iuxta Apostolum [24 1Kb] , diuisiones gratiarum, et diuisiones ministrationum, et diuisiones operationum sunt, idem uero est Deus, qui operatur omnia in omnibus. Legitur enim  in libro Numeri [25 1Kb] , qualiter diuersa officia Dominus in ministerium tabernaculi uoluerit ordinari, ut essent alii Leuite, alii Meratite alii Caathite, alii Gersonite, alii Aaronite. Apostolo autem teste, quosdam dedit Dominus apostolos, alios prophetas, alios euangelistas, alios pastores et doctores [26 1Kb] . Non enim omnia corporis membra eumdem actum habent [27 1Kb] , ut ex multarum personis facierum, eius que in nobis est donationis per multos gratie Deo agantur. Sponse decorem uideas in uarietate actuum, professionum, morum, opinionum et ordinum. Ideoque describitur in sacro eloquio quasi cedrus, quasi cypressus, quasi palma, quasi plantatio rose, quasi oliua, quasi platanus, sicut cinnamomum et balsamum, quasi myrrha electa, quasi storax et galbanus,  et ungula, quasi terebynthus, quasi libanus non incisus [28 1Kb] . Hanc uarietatem per Isaiam insinuans, dicit Dominus: Ecce ego sternam lapides tuos per ordinem, fundabo te in sapphiris, et iaspide, et lapidibus sculptis [29 1Kb] . Teste Apostolo, in domo Domini sunt uasa aurea et argentea, lignea et fictilia apta in ministerium: [30 1Kb] sed et omnia membra corporis, cum sint multa, unum corpus sunt [31 1Kb] . Uniuersa enim opera, studia et consilia rediguntur ad unum. Nam finis legis Christus ad iustitiam omni credenti [32 1Kb] . Sanctus est ordo Cluniacensium, sanctusque Cisterciensium, et in utroque posuit Dominus ministerium reconciliationis et negotium salutis. Nemo grauiter ferat diuersitatem ordinum in hominibus; nam et  in stellis ordo est. Luna etiam, teste Habacuc, stetit in ordine suo: et diuersi angelorum ordines distinguuntur [33 1Kb] . uidete itaque uocationem uestram [33* 1Kb] ; unusquisque in ea qua uocatus est uocatione permaneat. Quidam inconsulta leuitate animi cum enormi scandalo de domibus religiosis exeunt, et in aliena regula gloriantes, eam contemptui habent, cui se professionis uinculo astrinxerunt: nec aduertunt uerbum illud Apostoli: non gloriantes in regula aliena [34 1Kb] . Propter hoc aduersus magistrum Alexandrum in epistola quadam [35 1Kb] nuper excandui, et uerba que ipsum specialiter contingebant, passus sum in quorumdam offensam licentius, quam  oportuit, euagari. Fateor quod psalmodie prolixitas, si ex deuotione procedit, saluberrima est: si acediam habet sociam, occupatio tamen est honesta; et si uagos excursus mentis omnino non reprimit, per eam saltem homo studiis honestioribus assuescit. Labores autem manuales in monacho, nec arguere, nec laudare presumo. Nam cum Apostolus ad Corinthios dicat: Laboramus manibus nostris [36 1Kb] : et ad Ephesios: Magis autem laboret manibus suis [37 1Kb] ; et ad Thessalonicenses; Nocte et die laborantes, ne quemquam grauaremus [38 1Kb] . Idem tamen ad Timotheum scribens ait: Exerce te ad pietatem, nam corporalis exercitatio ad modicum utilis est [39 1Kb] . De istis dicit Apostolus: Qui non laborat, non manducet [40 1Kb] . Illis autem per Isaiam [41 1Kb] mandat Dominus: Stabunt  alieni, et pascent pecora sua: filii eorum agricole, et uinitores uestri erunt. uos autem sancti Domini uocabimini, ministri Dei. Istis per Ecclesiam dicitur: Non oderis laboriosa opera, et rusticationem a Deo creatam [42 1Kb] . Illis autem e contrario dicitur: Sapientiam scribe in otio, et qui minoratur actu, inueniet eam [43 1Kb] . In hac diuersitate nouit Dominus qui sunt eius [44 1Kb] . Sed et iuxta uerbum Iob, Deus in manu omnium hominum posuit signum, ut nouerint singuli opera sua [45 1Kb] : eiusdemque testimonio, scriptus est liber Monumenti coram eo timentibus Deum, et recogitantibus nomen eius [46 1Kb] . Item inter diuersos ordines ille solus iudicio meo prudenter et feliciter modum uite sue dispensat, de cuius corde et manu  Dominus seruitutis obsequium gratanter acceptat.





EPISTOLA XCuIII. AD SUFFRAGAN. ECCLES. CANTUAR. [A. D. 1185.]

ARGUMENTUM.---Archiepiscopus Cantuar. suffraganeis suis episcopis declarat, quanta necessitas sit succurrendi terre Hierosolymitane, monetque ut sedulo pecuniam secundum formulam prescriptam a subditis suis in eam rem colligant.

B.  Dei gratia Cantuar. archiepiscopus, Anglie primas, uenerabilibus et in Christo dilectis suffraganeis Ecclesie Cantuar., salutem in auctore salutis.

Ubi publica iactura est, et commune dispendium,  sicut dolor in uniuersitatem se porrigit, ita communi consilio et auxilio est utendum, ut uerbis Ieremie utamur: uox lamentationis audita est de Sion, et planctus de Hierusalem [47 1Kb] . Facti sunt hostes eius in capite, et inimici eius locupletati sunt. Peccatis enim nostris exigentibus inimici crucis Christi adeo inualuerunt  , quod terram sanctam, in qua steterunt pedes Domini, hereditatem et patrimonium Crucifixi, in superbia et in abusione demoliri conantur, atque, iuxta querelam eiusdem lamentatoris prophete [48 1Kb] , non est qui sustentet eam ex omnibus filiis, quos genuit, et non est, qui supponat manum ex omnibus filiis quos nutriuit. Clamat itaque ad uos Ierusalem mater nostra: suas nobis exponit angustias, et in remedium sui doloris postulat  filiales affectus. Quia ergo filii estis, dolores maternos excipite, et, sicut dicit Isaias [49 1Kb] , tristamini cum Ierusalem, et dolete cum ea omnes qui diligitis eam. ueniunt enim gentes in hereditatem Domini, ut polluant templum eius. Qui oderunt Dominum, extulerunt caput, et gloriati sunt [50 1Kb] omnes, qui oderunt Sion [51 1Kb] . Dixerunt enim in corde suo cognatio eorum simul: Quiescere faciamus nomen Christi a terra: tollamus locum et gentem. uenite et disperdamus in multitudine graui Christiani populi paucitatem. Speramus tamen in eo, qui spes nostra est, quoniam respiciet in faciem testamenti sui; quia urbs fortitudinis nostre Sion, Saluator ponetur in ea, murus et antemurale [52 1Kb] ; licet multa malignetur  inimicus in sancta, non est tamen abbreuiata manus Domini, ut saluare non possit; sed probat nos, ut appareat, si diligamus domum Iacob et locum habitationis glorie sue, quam acquisiuit sanguine suo, quam sua natiuitate, conuersatione, predicatione, morte et resurrectione multipliciter illustrauit. Iuxta publicam iuris ciuilis obseruantiam, rei proditionis apud Filium Dei erimus, si in terram, quam ex patris eterna donatione, et matris hereditaria successione obtinet, gens apostata uiolenter irruat, populusque redemptus ab eo se ad tuitionem hereditatis Dominice non apponat. Cum enim pater gentes in hereditatem et possessionem terminos terre dederit, mater eius, que de tribu Iuda et  stirpe Dauid recta linea duxit originem, regnum suum et filii sui requirit de manibus nostris, et ad defensionem illius fidelitatem, quam promisimus in baptismo, sine dissimulatione postulat exhiberi. Propter hoc missi sunt ad illustrissimum regem nostrum patriarcha Hierosolymitanus  , et alii magnates, quos nichil ad tanti laborem itineris, nisi pregrandis et urgentissima terre necessitas induxisset. Sed et benignissimus princeps noster  , que digna sunt principe cogitauit. uidens enim sancte ciuitati lamentabile periculum imminere, ad thesauros proprios magnificam et munificam manum misit, atque communi episcoporum terre, comitumque et baronum consilio collectam instituit, quam iuxta formam, que subscripta est,  per singulas parochias episcopatus uestri faciatis diligenter et efficaciter obseruari, ut mater nostra Hierusalem, que grauissimo merore confecta est, sub officiosa filiorum uisitatione respiret. ualete.





EPISTOLA XCIX. AD URBANUM PAPAM ROMANUM. [A. D. 1185-86.]

ARGUMENTUM.---Balduinus archiepisc. Cantuar. gratulatur Urbano pape, quod post Lucium III, unanimi consensu electorum fuerit in pontificem subrogatus, eique pro pallio recepto gratias agit.

Sanctissimo Patri URBANO Dei gratia summo pontifici, BALDUINUS Cantuar. Ecclesie minister humilis, salutem et debitum deuotionis obsequium.

Domus Dei, etc. uide inter uariorum ad Urbanum  papam epistolas, post ipsius Regesta, Patrologie t. CCII.



EPISTOLA C. AD R. AMICUM SUUM. [A. D. 1176.]

ARGUMENTUM.---Tuetur famam cuiusdam archiepiscopi noui, qui de nimia lenitate accusabatur: ac fuse ostendit, que lenitas laude, que reprehensione digna sit in episcopo.

Charissimo domino et amico R. suus P. Blesensis Bath. archid., salutem et patientie fructum.

Innocentem arguis, uirumque fortem uocas tepidum et remissum; et utens uerbo illo Leuitici [53 1Kb] : nichil mellis adolebis in sacrificio Domini, hominem probate religionis perhibes a diuinis sacrificiis alienum.  Sane cum Spiritus Dei reddat testimonium spiritui eius, ipsi pro modico est, ut ab homine iudicetur, aut ab humano die. Sed et tu quis es, qui seruum iudicas alienum? Domino suo stat, aut cadit; stabit autem [54 1Kb] . Nam, si statum animi sui studio propensiore attendas, nichil in eo uariabile reperies, aut incertum, sed quidquid in animo suo preuia ratione disponit, firmissima inuenies stabilitate subnixum. Mel, inquis, non acceptatur in sacrificio Domini; nec accepta est a Domino, que significatur in melle blanda et dissoluta lenitas prelatorum. Amice, est lenitas, et est lenitas. Est lenitas necessaria, et lenitas dissoluta. Nam et mel, licet prohibeatur a sacrificio, sicut assidue improperando proponis, mellis tamen primitie offeruntur; et ubi prohibetur  mellis sacrificium, ibidem mellis primitie iubentur offerri. uelles, uellentque omnes, qui tecum desipiunt, quod dominus meus  ex quolibet motu animi inter regnum et sacerdotium fedus, pacemque dissolueret, nec mellis primitias in oblatione premisse pacis offerret. Iuxta omnem legem, iuxta omnium gentium ritus, pax prius offerenda est etiam inimicis, maxime in fide Christi, in qua nichil precipitanter agendum est, in qua nemo repente sit summus. Attende igitur diligenter, quia est quedam remissio cauta et necessaria, que defertur potestatibus huius mundi, et maxime regi tanquam precellenti. Nam omnis potestas a Domino Deo est [55 1Kb] . Hec lenitas regnum et sacerdotium facit unum; unde hec sua benignitate obtinet, quod  nunquam per minas aut uiolentias a principibus extoqueret  . In hac lenitate, nec Deus, nec homo offenditur, in qua fides a prelato tam Deo quam homini exhibetur. De hac lenitate et de hac fide scriptum est. In fide et in lenitate ipsius sanctum fecit illum [56 1Kb] . Turpe quidem et absurdum est in prelato cum ira et austeritate corripere, sicut Apostolus ad Timotheum scribens, ait; Seruum, inquit, Domini non oportet litigare, sed mansuetum esse et patientem ad omnes, et cum lenitate corripere eos, qui resistunt ueritati [57 1Kb] . Legitur [58 1Kb] , quoniam aque Siles cum silentio currunt, aque uero Rasin transeunt cum tumultu. Cumque sponsa in Canticis [59 1Kb] dicat: Amicus meus bibit uinum cum lacte, id  est rigorem exercet cum lenitate; ipse conuersus ad sponsam, et seueritati mansuetudinem preferens: Meliora sunt, inquit, ubera tua uino [60 1Kb] . Cum  propheta diceret: Ecce spiritus grandis conterens petras, et non in spiritu Dominus; et post spiritum commotio; et non in commotione Dominus; et post commotionem ignis; et non in igne Dominus; et adiungit: et post ignem sibilus aure tenuis; et in eo Dominus [61 1Kb] . Nam dum spiritus ire et commotionis, ignisque et iracundie Deo displiceant; ipsa accepta est lenis ac blanda correctio. uerumtamen in hac lenitate, aut potius in hoc melle fel fructuose correctionis absconditum est. Nam in sua lenitate zelum, et in blanditiis suis aculeos habet; et ecce in suauitate et paces eius amaritudo amarissima [62 1Kb] est aduersus eos, qui ignorant et errant. Ubi enim uerius diligit, seuerius corrigit, occulte tamen; et efficacior est in eis ad emendationem principum  lenitas columbina, quam seueritas exterior, et indignatio uultuosa; sicut in Ieremia notatur [63 1Kb] : Facta est, inquit, terra iniquorum in desolationem a facie ire columbe. Hec lenitas spiritum fortitudinis habet. Et, ut uerbo Iob utar [64 1Kb] , hec est, que dicit regi, apostata; que duces impios uocat: hec non accipit personas principum; nec agnoscit tyrannum, cum disceptauerit contra pauperem. Attende igitur, quia distinctionem recipiunt, suasque uices utiliter et prudenter alternant blanda et seuera correctio. Nam de utraque in Ezechiele scriptum est [65 1Kb] : Ignis erat in medio, et de medio ignis quasi species electri; cum electrum sit genus metalli temperatissimum, significat correctionis suauissimum blandimentum. De seueritate autem scriptum est ibi: Ignis erat in  medio animalium, et de igne fulgur egrediens [66 1Kb] . Debet itaque mansuescere quandoque seueritas. Nam et in opere templi, ubi leones sculpti sunt, et lora depinguntur, in quo notatur necessarium esse, ut discipline seueritas refrenata loro mansuetudinis temperetur. uerumtamen remissio, que os prelati obstruit, que mentem eius deiicit, que adulatorem et uenditorem olei facit, dum sibi quietem et honorificentiam uenatur in fauore principum, hec miseros precipitat in foueam scandalorum. In hac fouea, sicut propheta dicit [67 1Kb] , cubauit lamia, et inuenit sibi requiem. In hac, teste B. Iob [68 1Kb] bestia suum ingreditur latibulum, et in antro suo morabitur. Hec est remissio, per quam unus edificat parietem,  et alius linit; per quam laudatur peccator in desideriis anime sue, et iniquus benedicitur [69 1Kb] . Per hanc canes muti non ualentes, imo non uolentes,  latrare [70 1Kb] , per consensus uniformitatem, faciem et similitudinem peccatoris assumunt, sicut scriptum est: Usquequo iudicatis iniquitatem, et faciem peccatoris sumitis [71 1Kb] ? Per hanc prelati miseri bonum penitentie, quod in principibus uident, palpando, et usque ad canos uberiorem Christi misericordiam promittendo euacuant. De quibus sub specie Ephraim propheta irascens: Comederunt, inquit, alieni robur eius, et nesciuit; sed et cani effusi sunt in eo, et ignorauit [72 1Kb] . Hic est uentus adulationis, uentus pessimus, uentus urens, multos erigens in superbiam, atque a proposito et desiderio sanctitatis auellens, sicut in eorum persona Iob dicit [73 1Kb] : Abstulisti sicut uentus desiderium meum; eleuasti me, et super uentum ponens elisisti me. Sane certus  es, quod in Dominum meum nulla cadit adulationis aut remissionis dissolute suspicio; cuius uita est omni exceptione superior; cuius uerba, ut testimonio Ieremie [74 1Kb] utamur, quasi ignis, et quasi malleus conterens petram. uerumtamen ratio est, quare non habeat in ore suo redargutiones ad tempus. Adhuc recens et nouitius est iniuncte sibi administrationis officio; scitisque, quod non aratur in primogenito bouis, nec spice uirentes in oblationem ueniunt, donec ignibus torreantur [75 1Kb] . Tota itaque intentio eius nunc est, ut plantet episcopos, ut habeat adiutorium simile sibi: ue enim soli [76 1Kb] . Nam non sufficit solus oneri, sub quo curuantur, qui portant orbem. Si interim a quibusdam sub pretextu  amoris, sicut dicunt, arguitur; ipse de sua apud Deum intentione securus cum B. Iob [77 1Kb] respondebit, et dicet: uerbosi amici mei, ad Deum stillat oculus meus. Illud equidem moris est, ut se in prelatos lingue prurientes exerceant; et ad hoc prelati constituti sunt, ut lingue meretricantis iniurias modeste et patienter ferant. Sicut Paulus inter blasphemos: uos, inquit, scitis, quia ad hoc positi sumus [78 1Kb] . Si ad caput nostrum Christum respicitis, nullius innocentiam maledicus, aut detractor acerbius impugnauit; quem Iudaica superstitio, nunc fabri filium [79 1Kb] , nunc uinosum, nunc uoratorem carnium [80 1Kb] , nunc ministrum Beelzebub [81 1Kb] , nunc socium ethnicorum, nunc destructorem Sabbati [82 1Kb] uocans multipliciter in eum uirus sue  malignitatis effudit.



EPISTOLA CI. AD R. ARCHIDIAC. NANNET.

ARGUMENTUM.---Iudicium suum archidiacono exponit de ingenio nepotum duorum sue institutioni commissorum, simulque docet nonnisi iactis probe fundamentis grammatices ad sublimiora studia prosiliendum.

Charissimo domino et amico suo R. archidiacono Nannetensi, P. Blesens., salutem et si quid melius est salute.

 Duos e nepotibus tuis mihi erudiendos nudiustertius commisisti; alterum pueritie annos agentem, alterum plena integrum pubertate. Nunc autem per litteras tuas uehementer euehis et commendas maioris ingenium, et asseris te nunquam uene subtilioris hominem inuenisse; ideo supplicas et hortaris, ut circa eum tempestiuius uigilantia magistralis appareat; leue namque estimas illi edificio manum supreme consummationis apponi, cui aliena sollicitudo contulit incrementum. uerumtamen res in contrarium uersa est. Melius enim spero de illius eruditione, qui ad me rudis et informis accessit, quam de alterius, cuius iam ex parte induruit uena, sibique quasi effigiem alieni doctoris impressit. Argilla et cera, atque huiusmodi que susceptioni forme et  impressioni se offerunt, facilius et fidelius effigiantur ad imprimentis arbitrium, si nulla prius in se susceperint lineamenta formarum. Refert equidem Quintilianus in libro De institutione oratoris [83 1Kb] Timotheum quemdam celebrem in arte tibiarum solitum duplas ab his mercedes exigere, quos alios docuisset. Duplex enim in talibus labor est: alter, in eluenda doctrina minus commendabili qua imbuti fuerant, alter in exhibenda scientia, que lucrum pariter generaret et famam; egre namque dediscitur, quod didicit etas tenerior; quia,

Quo semel est imbuta recens seruabit odorem
Testa diu [84 1Kb] .
In iure etiam ciuili ex edilitio edicto ueterana mancipia,  que ad alienos mores informata sunt, reprobantur; et quandoque dubitabile fuit, utrum uenirent in causam redhibitionis. Noua enim mancipia fauorabilia uisa sunt, eo quod sint magis perceptibilia discipline, et ad ministerium aptiora. Willelmum predicas subtilioris uene et acutioris ingenii, eo quod grammatice, et auctorum studio pretermisso uolauit ad uersutias logicorum; ubi non in libris, sicut fieri solet, dialecticam didicit, sed in schedulis et quaternis. Non est in talibus fundamentum scientie litteralis, multisque perniciosa est ista subtilitas, quam extollis. Ait enim Seneca [85 1Kb] : Odibilius nichil est subtilitate, ubi est sola subtilitas. Quid enim prodest illis expendere dies suos in his, que nec domi, nec militie, nec in foro, nec in  claustro, nec in curia, nec in ecclesia, nec alicui prosint alicubi, nisi duntaxat in scholis? Seneca scribens ad Lucilium: Quid est, inquit, acutius arista, et in quo est utilis? Tale est, inquit, ingenium, quod sola subtilitate lasciuiens nulla in se residet grauitate. Icarus [86 1Kb] dum eleuatus iuuenili leuitate fertur in celum, fluctibus marinis immergitur. Tales etiam dum se in artibus temere eleuant, alliduntur. Quidam antequam disciplinis elementaribus imbuantur, docentur inquirere de puncto,  de linea, de superficie, de quantitate anime, de fato, de pronitate nature, de casu et libero arbitrio, de materia et motu, de principiis corporum, de progressu multitudinis, et magnitudinis sectione, quid sit tempus, quid inane, quid locus, de eodem et de diuerso, de diuiso, et de diuiduo et indiuiduo, de substantia et forma uocis, de essentia uniuersalium, de ortu, usuque et fine uirtutum, de causis rerum, de refluxione oceani, de ortu Nili, de uariis latentis nature secretis, de uariis figuris causarum, que in contractibus uel quasi contractibus, maleficiis, uel quasi maleficiis oriuntur, de primis rerum initiis, et aliis quampluribus, que plenioris scientie fundamentum, et eminentiores exigunt intellectus. Primitiua erat  etas tenera in regulis artis grammatice, in analogiis, in barbarismis, in solecismis, in tropis et schematibus; in quorum omnium doctrina Donatus, Seruius, Priscianus, Isidorus, Beda, Cassiodorus plurimam diligentiam impenderunt: quod equidem non fecissent, si sine his posset haberi scientie fundamentum. Nam et Quintilianus [87 1Kb] , qui hanc doctrinam tradit, et tradendam asserit, tantis eam attollit preconiis, ut publice protestetur sine illa scientie nomen non posse subsistere. C. Cesar de analogia libros edidit, sciens sine hac scientia nec prudentiam, in qua perfectissimus erat, nec eloquentiam, in qua erat potentissimus, posse a quoquam facile obtineri. M. Tullius, sicut ex eius epistolis frequentibus patet, ad artem grammaticam  filium, quem tenerrime diligebat, diligenter inuitat. Et que utilitas est, schedulas euoluere, firmare uerbotenus summas, et sophismatum uersutias inuersare, damnare scripta ueterum et reprobare omnia que non inueniuntur in suorum schedulis magistrorum? Scriptum est [88 1Kb] , quia in antiquis est scientia. Nec Ieremias [89 1Kb] de lacu educitur, donec in funibus ei submittantur uestes ueteres et attrite. Nam de tenebris ignorantie ad lumen scientie non ascenditur, nisi antiquorum scripta propensiore studio relegantur. Gloriatur Hieronymus [90_91 1Kb] se scriptis Origenis operosius institisse. Horatius [92 1Kb] quoque  iactatat se relegisse Homerum,

Qui, quid sit pulchrum, quid turpe, quid utile, quid non,
Plenius ac melius Chrysippo et Crantore dicit.
Scio mihi plurimum profuisse, quod cum in arte uersificatoria paruulus erudirer, precipiente magistro mihi materiam non de fabulis, sed de historiarum ueritate sumebam. Profuit mihi, quod epistolas Hildeberti Cenomanensis episcopi styli elegantia, et suaui urbanitate precipuas firmare, et corde tenus reddere adolescentulus compellebar. Preter ceteros etiam libros, qui celebres sunt in scholis, profuit mihi frequenter inspicere Trogum Pompeium, Iosephum, Suetonium, Hegesippum, Q. Curtium, Corn. Tacitum, Titum Liuium, qui  omnes in historiis quas referunt, multa ad morum edificationem, et ad profectum scientie liberalis interserunt. Legi et alios, qui de historiis nichil agunt, quorum non est numerus. In quibus omnibus quasi in hortis aromatum flores decerpere, et urbana suauitate loquendi mellificare sibi potest diligentia modernorum. Nolite ergo ulterius allegare subtile Willelmi uestri nepotis ingenium; nec mihi imputetur ad culpam, si modico tempore non proficit ad perfectum. Purgatur enim egrotus, antequam sanetur; et iuxta sententiam Timothei, qui de aliorum discipulis retributionem laboris sui duplicem exigebat, inutilia prius euellenda sunt, ut utilia inserantur. Nam in Mercurialibus nuptiis philologia inutilis scientie libros euomit, antequam  in eminentiam dignitatis optate mereatur assumi. uereor siquidem, ne nimis uera sit assertio Timothei. Ioannes quidem Willelmum quodam discendi compendio iam precedit; caput in caudam uertitur: et si Ioannes in proposito perseuerat, minor primogenitum, et Iacob Esau supplantabit.



EPISTOLA CII. AD H.  RADINGENSEM ABBATEM.

ARGUMENTUM.---Prolixam recenset querelam Rading. uolentis ob grauia pericula renuntiare assumpte dignitati. Deinde querele respondet, monetque ut diligenter consideret, num expediat illi renuntiare.

Reuerendo Patri, ac domino H. Dei gratia Rading.  abbati, suus PETRUS Blesensis Bathon. archid., salutem, et felices ad uota successus.

Quoties recolo uerba collationis illius, quam inter nos nuper habuimus concalescit cor meum intra me, et in meditatione mea exardescit ignis [93 1Kb] . Ignitum enim eloquium tuum uehementer, et spiritus uite erat in uerbis, aut potius uerba illa spiritus et uita sunt, quia non eratis, qui loquebamini, sed spiritus Patris, qui erat in uobis. Scio siquidem, quod uerba illa concepta in personam alterius uos specialiter contingebant: ideoque, quasi scintille ardentes ex cordis abundantia procedebant. Amantissime Pater, cum inter perfectos huius temporis uiros per gratiam Dei precipua sanctitate preemineas; certus sum tamen quod ad maioris cumulum  perfectionis aspiras, Apostoli strenuus imitator [94 1Kb] , qui dum in profectu est, non reputat se perfectum, non quod iam apprehenderim, inquit, aut perfectus sim: omnium autem, que retro sunt, oblitus, ad ea, que anteriora sunt me extendens sequor ad brauium superne uocationis in Christo.

Et subiungit: Quotquot autem perfecti sumus, hoc sapiamus [95 1Kb] . Te, reuerendissime Pater, a tam felici proposito non retraho, nec dehortor; properantem enim a terris in celum, qui uel modicum detinet, plurimum nocet. Affectas honorem relinquere, multis quidem concupiscibilem, quia ipsum multipliciter ampliasti, ut excessus, tanquam locusta, tibi uaces ad letandum in letitia gentis,  quam Christus hereditauit, ut laudetur cum hereditate sua. Sane ad hoc nulla secularis occasio, sed sola Christi caritas te inuitat [96 1Kb] . Iusto enim lex non est posita; nec accepistis spiritum seruitutis iterum in timore, sed spiritum adoptionis filiorum. ueritas autem dicit: Ponite iugum meum super uos [97 1Kb] . Ac si dicat: Non impono, uos imponite. uos tollite, si uestris animabus uultis requiem inuenire. Dedisti professioni euangelice manum; tibique alienum uidetur a uia iustificationum Dei sequi fallacias huius mundi. In amaritudine quidem anime tue planctu anxio et lamentabili gemitu tua tempora deplorabas. Tenorem uero querele illius, etsi non expresse recolam uerborum uestigio, ab eorum tamen sententia non aberro. Suspirando dicebas:  Infelix ego homo carnalis, et uenundatus sub peccato, quid mihi ad diuitias et honores? cur mihi magisterium et cathedram super alios usurpaui?  nonne sufficiebat mihi iniquitas mea, nisi peccarem in multitudine, et alligarem mihi peccata duplicia? Professor euangelice paupertatis intraueram castra Dei, et me spirituali militie alligaueram; nunc uero per huius maledicti honoris assumptionem tanquam transfuga et desertor arma innocentie regularis abieci. Heu! heu! posuerunt me custodem in uineis, qui me ipsum custodire non possum. Qui me regere non sufficio, constitutus sum ut alios regam, indoctus doctor, et cecutiens se ductor. Complantaueram me similitudini mortis Christi, et elongaueram fugiens ut a uiis hominum, tanquam ab immunditiis abstinerem; nunc autem in medio populi polluta labia habentis ego habito: commistus sum inter gentes, et didici opera eorum.  Immiscuit in me Dominus spiritum uertiginis, et errare me fecit, sicut errat ebrius et uomens, et uere uomens. Euenit enim mihi, quod Dominus per B. Iob impio comminatur. Diuitias, inquit, quas deuorauit euomet, et de uentre eius extrahet eas Deus [98 1Kb] . Sane iudicio diligentium Deum terribile eius possum exspectare iudicium; cum in libro Sapientie [99 1Kb] legam, quia horrende et cito apparebit Dominus, et iudicium durissimum his qui presunt fiet: ego spiritus uadens et non rediens, quomodo retro aspexi, qui apposueram manum aratro? Qui mundum euomui, quomodo ad uomitum redii? Qui exueram ueterem Ade tunicam, quomodo reindui eam? Qui laueram pedes meos, quomodo eos iterum  inquinaui? Quomodo ad portas inferi reductus sum, qui iam in paradiso posueram pedem unum? Quis ita quesiuit animam suam ut perderet eam? Quis ita impie cogitauit repellere pretium suum, et hereditatem illam preclaram; cuius iam arrham et pignus acceperam? Sed iusto Dei iudicio, qui pacem ad Christum non habet, ad se ipsum pacem habere non potest. Posuisti me contrarium tibi, et factus sum mihimetipsi grauis [100 1Kb] . Animam meam quasi sub iactu alee posui, dum ad incertum diuitiarum sub certo discrimine mortis eterne me contuli. Et quid prodest homini, si totum mundum lucretur, anime uero sue detrimentum patiatur [1 1Kb] ? in dispendio anime nulla est estimatio. Sciebam omnem honorem huius seculi esse impedimentum graue,  et quoddam peremptorium salutis eterne. Quem enim legimus a secularibus deliciis ad delicias eternas demigrasse? O quam fallax et uana est  gloria, quam homines ab inuicem petunt, et accipiunt, et gloriam que a solo Deo est non querunt. uere uana, quia uani filii hominum. Monachus, si aliis uult preferri, nonne collega est illius, qui dicit: Ponam sedem meam ad aquilonem, et ero similis Altissimo [2 1Kb] ? Sed cuius ascendit cathedram, eiusdem timeat precipitium et ruinam. Multi per honores transitorios elongauerunt a Christo dicentes anathema Iesu [3 1Kb] . Certe, qui preesse aliis uolunt, cor eorum uanum est, dum a uirtute uacui, spiritu elationis et uento glorie uolatilis intumescunt. Elegeram abiectus esse in domo Dei [4 1Kb] , eratque mihi pro summo honore abiectio et contemptus; nunc autem in ira Dei elatus in cathedram pastoralem, cuius assumptionem etsi non procurauerim, eam tamen  non sine ambitiosa uoluntate recepi. Sufficiebat mihi paupertas mea. Sufficiebat mihi preesse tantum corpori meo, ut non regnaret in me peccatum. Sufficiebat mihi seruare thesaurum Domini in hoc uase fictili; animam meam dico: pro qua ille magnus mercator sanguinem suum fudit. uideo in claustris celestes homines, aut potius angelos terrestres, quorum conuersatio est in celis [5 1Kb] , qui quadam nobili superbia despiciunt honores et diuitias huius mundi. Nos autem peccatores et abundantes in seculo obtinuimus diuitias, quas ueritas in Euangelio [6 1Kb] damnat, cum quibus uentilator impiorum rex sapiens mihi rotam malorum immisit. He sunt aque de puteo Samarie, que plus pote plus accendunt concupiscentie sitim [7 1Kb] . Sed beatus uir, cuius  est Dominus spes eius, cui nichil deficit, quia Christus ei sufficit. He sunt musce, que exterminant suauitatem unguenti [8 1Kb] ; aues, quas abigebat Abraham [9 1Kb] ; mures, qui de terra, id est affectione terrena ebulliunt, qui extales, id est interiora eorum corrodunt, qui arcam Domini ponunt iuxta Dagon, qui scilicet sacre Scripture [10 1Kb] scientiam mundane sollicitudinis abusione confundunt. Propter hoc Dominus dicit [11 1Kb] : Dedi eis aurum meum et argentum meum, ipsi uero de auro et argento meo operati sunt Baal. Antequam hunc honorem, aut potius hoc onus mihi imposuisset celestis indignatio, ad hoc enim in ira Dei uocatus sum, sentiebam de Domino in bonitate et simplicitate cordis mei, atque  in memoria humane suauitatis iugiter exsultabam. Frequenter in orationibus meis inter ignitas compunctiones, inter iubilationes arcanas, inter pia suspiria, inter deuota susurria, quadam desiderii uehementia in Deum, mee deuotionis ferebantur affectus. Ubi modo sunt illi diuine inspirationis estus? ille superne suauitatis experientie, et quedam delibationes fruitionis eterne? sed illos celestis gratie motus, mea perdita, mea infelix anima iam non sentit, quos in die Domini bona, et in hora beneplaciti eius, de Christi amore tanquam de ligno  uite fructus salutis et paradisi delicias colligebat. Nunc autem omnem escam abominata est anima mea, et appropinquauit usque ad portas mortis. Defecit caro mea [12 1Kb] et cor meum conturbatum est [13 1Kb] . Defecit gaudium cordis mei. Cor meum conturbatum est: dereliquit me uirtus mea, et lumen oculorum meorum, et ipsum non est mecum [13* 1Kb] Facta est, Domine, anima mea, sicut terra sine aqua tibi [14 1Kb] . Aut enim obduratur ad lacrymas, aut irruentium sollicitudinum turbine quasi in uentos dispergitur ad uanitates et insanias falsas. Aperiantur, queso, cataracte capitis mei, et cordis mei disrumpantur abyssi, ut super faciem huius terre inundet diluuium aquarum multarum. Dedisti mihi, Domine, celum ferreum, et terram eneam, ut super hunc  montem Gelbe, qui per elationem honoris intumuit, nec ros, nec pluuia cadat. Tempus itaque meum perdidi. Defecerunt in uanitate dies mei, et anni mei cum festinatione; diues factus sum ut fierem miser. Honores adeptus sum, ut perderem Deum, honoris enim sequela perditio est. Sane honores et diuitie sibi habeant annexam, uite securitatem, uinum et pinguia, otium et saturitatem, contemptum Dei et dispendium sui. Inter honorem et paupertatem euangelicus sermo manifeste distinguit; dum Lazarum beatificat in sinu Abrahe, et diuitem sepelit in inferno [14* 1Kb] . Qui debueram plangere dies meos quos perdidi, quia perdite uixi, fauorabilis factus aure uenator, sequor curiam, intersum magnatum  consiliis, inferiores iudico, maiores magis quam mee salutis auctorem ueneror et adoro. In his patrimonium Christi dilapidans et profligans false largitionis obtentu me totum in capturam inanis glorie, et magnificentiam pompe secularis euiscero. Quid enim confert illa superflua numerositas euectionum, quas circumduco, et multiplicitas clientele? Quid de hospitalitate dicam? que merito hostilitas potius, quam hospitalitas censetur. Christus enim causam ei non prestat, sed inanis glorie obtentus; diuitibus quidem in hospitio cum honore et reuerentia susceptis in omni opulentia delicie apponuntur de patrimonio Crucifixi; Christus autem semel olim crucifixus in ligno foris in pauperibus suis crucifigitur et  torquetur in luto. In quibus aut nudus omnino, aut in semicinctiis tabescens fame, et frigore tremens de his que interius dantur canibus solatium angustie sue postulat, et non est, qui moueatur super contritione Ioseph. Ecce hospitalitas hodierna, in qua diuites ad gloriam demonum splendide epulantur: et Christus, qui caritas est, contemptu inedia et nuditate afficitur; ego autem oblitus terribilium iudiciorum Dei, et immemor anime mee sedeo tanquam Balthasar in medio conuiuarum, uasis Domini abutens et patrimonio pauperum ad  contumeliam Christi. Interim exeunt de domibus hospitum garsiones cibariis onusti et ebrii, ut de superfluitate illorum pauperibus ingeratur cumulatior doloris et tormenti materia. Sub huius false hospitalitatis pretextu uicecomitibus, forestariis, et ceteris officialibus, aut potius officiperdis hominibus, tanquam dominis et magistris omne humanitatis officium exhibemus. Proponetur tamen querela de inofficioso, totamque hospitalitatis gratiam ingratitudo peruertet, nisi architriclinus usque ad nauseam et uertiginem capitis cum hospitibus suis bibendi bella continuet. Hec omnia iudicabit, cuius iudicia occulta sunt, et ideo plus timenda. Sumptus tam detestabiles et enormes non de labore aut patrimonio nostro fiunt, sed de eleemosynis fidelium,  de oblationibus atque decimis, et de tributis egentium animarum, de exactionibus et oppressionibus pauperum, de obuentionibus etiam placitorum. Quique in sudore uultus pane nostro uesci debuimus, labores miserorum nobis usurpamus ad delicias, atque in crapula et ebrietate sudorem bibimus alienum. Scriptum est: Iudicia eius abyssus multa [15 1Kb] . Ille, qui intuetur abyssos, et sedet super cherubim, terribilis in consiliis super filios hominum, iudicabit causam pauperum, quando stabunt in magna constantia aduersus eos, qui se angustiauerunt [16 1Kb] . uindicabit hec omnia pater orphanorum, et iudex uiduarum; patientia uero pauperum non peribit in finem. Ubi est ergo, queso,  uerbum illud Prophete: Dispersit, dedit pauperibus [17 1Kb] ? Porro nec diuitibus dare, nec nos ligna ferre in siluam, nec aquas in mare effundere oportebat. uerbum B. Hieronymi [18 1Kb] est, sacrilegium esse, res pauperum non pauperibus dare. Et idem: Paria sunt, peccatoribus dare, et demonibus immolare: nec minus turpe est conferre turpibus quam ob turpia dare. Ecclesiasticus [19 1Kb] dicit: Benefac humili, et ne dederis impio: da bono, et ne recipias peccatorem. Item Hieronymus [20 1Kb] : Clericus, qui de bonis suis sustentari potest, si accipit quod pauperum est, sacrilegium profecto committit, atque per abusiones talium, iudicium sibi manducat et bibit. Si hoc de clerico statuitur, quid de monacho fiet? qui si habeat aliquid proprium,  nichil habet commune ad Christum. Plenum est discrimine superbam familiam de pauperum spoliis exhibere; tutiusque mihi esset humiliari cum mitibus, quam diuidere spolia cum superbis [21 1Kb] . Nonne pauperum spolia sunt oblationes et decime, quas per ecclesiastice sententie metum a pauperibus uiolenter extorqueo? Scriptum est: Sumite psalmum, et date tympanum [22 1Kb] . Qua fronte temporalia recipio, qui spiritalia non impendo? Quid de talliis et exactionibus, quid de obuentionibus placitorum,  et ceteris improbis extorsionibus loquar? Audio Dominum per Isaiam [23 1Kb] lamentabiliter conquerentem: Populum, inquit, meum exactores sui spoliauerunt. Quare atteritis populum meum, et facies egenorum confunditis? uos enim cum austeritate et potentia imperatis, in domibus uestris rapina pauperum inuenitur. Detestabile quippe est in monacho, ut sub quocunque honoris colore, aut titulo potestatis habeat feuda, seruos et ancillas, homagia et fidelitates, atque ligantias, ut hominibus angarias et parangarias, ceteraque onera publice functionis imponat, ut ita in extraordinarios usus, aut potius abusus, sicut eleganter proposuistis patrimonium Christi dilapidet et profliget, damnabile est, ut sit depilator pauperum, exactor improbus, toruusque  Procrustes. Audi Hieronymum [24 1Kb] : Monache, si eges, et accipis, das potius quam accipias; si autem non eges, et accipis, rapis: porro non indiget monachus, si habeat quod nature sufficit, et hanc sufficientiam Apostolus certa definitione prescribit. Habentes, inquit, alimenta, et quibus tegamur, his contenti simus [25 1Kb] . Que ergo insania est, thesaurizare in laboribus pauperum, et in sanguine alieno mihi et meis delicias procurare? Nunquid me apud districtum Iudicem poterunt excusare parentum sustentatio, false hospitalitatis fama, numerositas euectionum, et multiplicitas clientele? Nunquid propter hoc me oportuit bona pauperum rapere? Rapio enim, etsi non manu propria, sed aliena, et  quasi longa manu. Scriptum est autem: Manus in manu non erit innocens malus [26 1Kb] . Non excusatur Saul a morte Dauid, nec a Christi morte Iudei, quamuis malitiam suam aliena manu studuerunt adimplere. Et si longa sit manus, qua rapio: sed non est abbreuiata manus Domini, quominus iudicet in iustitia pauperes, et arguat in equitate pro mansuetis terre. B. Iob dicit: Si aduersum me terra mea clamat [27 1Kb] : in quo clamorem pauperum aduersus eorum dominos oppressores periculosum insinuat. Faciant hec, et consimilia hi, quorum Deus non est memor amplius, et ipsi de manu eius repulsi sunt, quorum non est respectus morti eorum, et firmamentum in plaga eorum. Sed que conuentio mihi ad rapinam: qui omne quod habebam  proprium abdicaui. Certe nec miluus, nec accipiter, nec uultur, siue herodius, aut alia rapax auis acceptatur in Dei sacrificium [28 1Kb] . Auaritiam enim ex calumnia, et oblationem de rapina Dominus detestatur [29 1Kb] . Contra edictum celestis imperatoris est non solum concupiscere aut rapere aliena, sed sua etiam cum lite repetere. Apostolus ad Timotheum dicit: Seruum Dei non oportet litigare. Et idem: Hoc ipsum delictum est in uobis, quod iudicia habetis, et non potius fraudem patimini [30 1Kb] . Nunquid accepi damnabiles istas diuitias, ut carni  mee lautius indulgerem? Sciebam sane, quam terribiliter Apostolus comminetur his qui curam carnis in desideriis agunt. Testimonio Christi caro non prodest quidquam [31 1Kb] . Nec regnum Dei caro, teste Apostolo, possidebit [32 1Kb] . Hec est sterilis terra et proxima maledicto, que non generat nisi spinas et tribulos: quam Dominus ueniet percutere spiritu oris sui. Si sterilem pasco, et uidue non benefacio, testimonio Iob sententiam diuine animaduersionis incurro [33 1Kb] . Contra animam, que se ad mundanas uoluptates effundit, Dominus grauiter excandescit, sui iudicii exsecutoribus dicens: Quantum exaltauit se in deliciis, tantum date ei tormenti et luctus [34 1Kb] . Certe sapientia non habitat in terra suauiter uiuentium: nec est regnum Dei esca  et potus, sed iustitia, et pax, et gaudium in Spiritu sancto [35 1Kb] . Empti sumus pretio magno, ut glorificemus, et portemus Christum in corpore nostro, ne circa curam corporis indulgentius nos habentes, audiamus quod Dominus delicatis improperat per prophetam: Abiecistis me, inquit, post corpus uestrum [36 1Kb] . Nunquid immolabo carnem meam mense demoniorum, quam offerre debueram hostiam uiuam, sanctam, Deo placentem, rationabile obsequium meum? Si accepi diuitias, ut parentum meorum indigentia releuetur, terret me B. Hieronymus [37 1Kb] dicens, quod cum propinquitates corporum respicimus, corporis et anime creatorem offendimus. Et adiungit: Multi dum parentibus miserentur, animas perdunt. Hi sunt, qui iudicio  meo animas suas pro amicis suis crudeliter et damnabiliter ponunt. Legi epistolam Hieronymi ad Heliodorum, et inueni quam graui et austero rigore abscindenda sit in his qui conuertuntur ad cor omnis affectio parentele. uacce fete, que deferebant arcam Domini in Bethsames ad uitulos suos colla minime reflectebant: nec in domo Domini sacerdos aut Leuita eligitur, nisi dixerit patri et matri: Nescio uos. Mortuus eram mundo, et mundus mihi. Amor autem seculi, qui in corde meo aruerat, sub quodam false pietatis obtentu per affectiones sanguinis reuirescit. Infelices autem, qui parentibus erogant, unde post illorum gaudeant obitum, cum uana uiuorum gaudia sepe transeant  in supplicia mortuorum. Destruat igitur in me Dominus omnem altitudinem extollentem se aduersus scientiam Dei, et in captiuitatem redigat omnem intellectum meum in obsequium Christi. Sane nunc demum sentio quam fructuosus sit homini, et quam gloriosus apud Deum titulus paupertatis. Nescit homo pretium eius. Paupertas enim sola est uia secura et expedita ad uitam, cetere uie malignis latronibus plene sunt. Mundus enim in maligno  positus est [38 1Kb] , plenus periculis, plenus laqueis, plenus scandalis, plenus colloquiis prauis, et exemplis malis, proditoriis uerbis, et iniquis consiliis. Sed quid differo, quid exspecto? forte hac nocte repetent animam meam. Quantulacunque iactura temporis, dispendium est salutis. Extreme insanie est negotium anime in necessitatis differre articulum, donec desidiam suam falsa exspectatione fouentem tonitruum diuine indignationis absterreat. ue, inquit, pregnantibus et nutrientibus in illa die [39 1Kb] . Heu mihi! quia incolatus meus prolongatus est [40 1Kb] . Quis ergo dabit mihi pennas sicut columbe, et uolabo, et requiescam [41 1Kb] ? Tu autem Domine Deus Sabaoth, Pater misericordiarum, et Deus totius consolationis, quando consolaberis me? quando replebis  in bonis desiderium meum? Tibi, dixi, cor meum, et gemitus meus a te non est absconditus [42 1Kb] . Quid enim mihi est in celo, et a te quid uolui super terram? Deus cordis mei, et pars mea Deus in eternum [43 1Kb] . Imperfectum meum uiderunt oculi tui [44 1Kb] , et cui affectum suggeris, da effectum, qui omnia potes, quia sine te nichil possumus.


RESPONSIO.

Tue conquestionis seriem, Pater, sicut estimo, fida recordatione collegi, collectamque recensui. Quia uero consilium petis, audi cum equanimitate, quod in caritate non ficta tibi consulit filialis affectio, et amica simplicitas. uideo, quia faciem habes euntis in Hierusalem, sed uide, ne in uanum accipias animam tuam, et ne te circumueniat, qui  frequenter se in angelum lucis transfigurat [45 1Kb] . Multe sunt, teste Apostolo, astutie Satane [46 1Kb] caue, ne te a consilio iustorum et congregatione supplantet. Sed si spiritus potestatem habens super te irruerit, locum tuum ne deseras [47 1Kb] . Periculosa est locorum mutatio, et signum anime egrotantis. Qui locum mutat, quasi qui fugit umbram corporis sui, seipsum fugiendo circumfert. Regnum Dei intra uos est [48 1Kb] : intra te est, unde possis placere Altissimo. Uberioris gratie est, inter seculares esse religiosum, inter impios esse iustum. Dauid cum his qui oderunt pacem erat pacificus [49 1Kb] ; Lot iustus habitauit in Sodomis [50 1Kb] ; Ioseph in Aegypto cum Pharaone [51 1Kb] ; Daniel in Babylone cum Nabuchodonosor  [52 1Kb] ; Tobias in Niniue [53 1Kb] ; Chusia in consiliis Absalon [54 1Kb] ; Abdias cum Achab et Iezabel [55 1Kb] ; nichil tamen de illorum merito minuit aliena malitia: imo eorum adauxit meritum societas impiorum. Quod autem omnia affectas relinquere pro Christo, donum Dei perfectum est descendens a Patre luminum. Pro Christo siquidem omnia relinquentibus iudiciaria sedes in regeneratione promittitur [56 1Kb] : nec iudices cum Christo sedebunt, qui  pro eo omnia non relinquunt. Bonum est tamen fratribus preesse; nam et his qui bene presunt, duplex corona, teste Apostolo, promittitur [57 1Kb] : diuerse siquidem uie sunt ad salutem, et diuisiones gratiarum sunt: unicuique autem datur manifestatio spiritus ad utilitatem [58 1Kb] . Ne, Daniel et Iob diuersis professionibus uite eterne denarium meruerunt. Si pro utilitatibus fratrum laboribus te exponis, curis te oneras, bonum est; sed melius forte est, si iuxta consilium Apostoli, te ipsum ad pietatem exerceas [59 1Kb] . Ipsius enim testimonio corporalis exercitatio ad modicum ualet; pietas uero ad omnia: habens promissionem uite, que nunc est, pariter et future. Bonum est sollicitari cum Martha, sed quietius sedere ad pedes Domini cum  Maria [60 1Kb] . Dulcius est, prouidere Dominum in conspectu suo semper, uacare et uidere quam suauis est Dominus. Multi salutem fratrum saluti proprie anteponunt; ego cum istis non sentio: nemo enim me ipso mihi germanior est: pro fratribus meis libenter corpus expono periculis, sed non animam, nisi nomine anime uoces uitam. Nam etsi Moyses stans in confractione in conspectu Domini orat, ut dimittat populo noxam, aut deleat eum de libro quem scripsit [61 1Kb] ; si Iob radicatus in caritate non dubitat esse frater draconum, et socius struthionum [62 1Kb] ; si Paulus uult anathema esse a Christo pro fratribus suis [63 1Kb] : isti quidem abundabant oleo et frumento: at ego pauperculus non habeo, nisi  modicum olei, quo ungantur ulcera mea. Illi pre participibus suis uncti erant; uino enim, frumento, et oleo [64 1Kb] , spiritualibus scilicet diuitiis, pre ceteris abundabant. uis audire eorum diuitias? Audi Dominum loquentem de Moyse, et dicentem: Si locutus fuero seruis meis prophetis, loquar eis in uisione, uel per somnium, sed non sicut seruo meo Moysi, qui fidelis est in tota domo mea: ei enim loquar facie ad faciem [65 1Kb] . De B. Iob ait ad Satan: Nunquid uidisti seruum meum Iob, quod non sit ei similis in terra, uir simplex et rectus, et timens Deum, et recedens a malo [66 1Kb] ? Apostolus uero totus oleo misericordie affluebat, cum diceret: Certus sum quod neque mors, neque gladius, neque uita, neque angeli, neque principatus, neque altitudo, neque profundum,  neque instantia, neque futura, neque creatura alia poterunt me separare a caritate, que est in Christo Iesu [67 1Kb] . Qui ad tertium celum raptus, inter cetera Dei arcana didicerat quod non poterat a Christo separari, de magna confidentia et certitudine uult pro salute fratrum esse ad tempus anathema a Christo [68 1Kb] . Ego autem uir uidens paupertatem meam, habeo animam meam in manibus meis semper, ipsam illi committens, qui potens est depositum meum seruare in illum diem. Etsi ego  animalis sum, terrenus et carnalis, loquor tamen uobis, quantum preualeo in doctrina spiritus spiritualibus spiritualia comparando: uos autem qui spirituales estis, scitis que sit uoluntas Dei bona, beneplacens et perfecta [69 1Kb] . Nec sermo meus preiudicium uobis facit. Spiritualis quidem homo omnia diiudicat, ipse autem a nemine iudicatur [70 1Kb] . Ubi enim spiritus Dei ibi libertas [71 1Kb] . Qui uero spiritu Dei aguntur, hi sunt filii Dei. Ego quidem exercitium spirituale prefero corporali, sicut spiritum carni: nec enim uir propter mulierem, sed mulier facta est propter uirum [72 1Kb] : ipsa est, cui a Domino dicitur: Et ad uirum tuum erit conuersio tua [73 1Kb] , ut animalitas ex se omnino nichil presumat, sed spiritui tanquam uiro subiecta sine murmuratione  obediat. Habes pre oculis, Pater sanctissime, caritatis ascensorios gradus, scalam Iacob [74 1Kb] , et exemplar, quod Ezechieli ostensum est in monte uisionum Dei [75 1Kb] . Nec iam te moneo ad currendum in uiam mandatorum Dei: eges enim freno potius quam calcari. Te ad hoc duntaxat exhortor, ut in uigiliis, ieiuniis, disciplinis, et ceteris exercitiis spiritualibus ita modestie regulam teneas, ne in iacturam ministerii Deo debiti langueat corpus, deficiat uirtus, subtrahatur affectus spiritui, effectus operi, ne tollatur tibi conscientie tue gloria, ne sis tibi domesticus homicida. Ego autem, bone Iesu, a quo omnis gratia, tibi actiones refero gratiarum, quia tantum et tam uenerabilem uirum sic afficis, sic inspiras. Scio tamen quod mutatio  hec, que sine dubio est mutatio dextere Excelsi, multis, et maxime terre magnatibus displicebit et erit scandali communis occasio. Transibit eorum amor in odium, familiaritas in contemptum. Sed testimonio B. Iob, lampas contempta apud cogitationes diuitum parata est ad tempus statutum [76 1Kb] . Satius est placere Deo quam homini. Si hominibus placerem, dicit Apostolus, Christi seruus non essem. Qui enim hominibus placent, confusi sunt, quoniam Deus spreuit eos [77 1Kb] . Si facies tua confundatur ad tempus, confusio hec adducet gloriam, atque pro confusione hac et rubore in terra tua duplicia possidebis. Scio quod offendentur principes, nec te, queso, illorum offensio scandalizet. Certe  discipulis Christo dicentibus: Scis, quia Pharisei scandalizati sunt in sermone isto, respondit dicens: Sinite illos, ceci sunt, duces cecorum [78 1Kb] . Qui ergo prohibet scandalizari unum ex pusillis credentibus in eum, suauiter portat scandalizari Phariseos et principes sacerdotum. Gloriosum est apud glorie Dominum se ipsum abnegare, potiusque aliene uoluntatis arbitrio subesse quam preesse: et est maioris meriti minori uel compari exhibere obedientiam, quam maiori; hanc enim obedientiam  informat caritas; illam uero extorquet imperiosa necessitas. uerum est tamen, quod in administratione honoris uix unquam potest plena perfectio inueniri. Certe B. Martinus [79 1Kb] celebrior in miraculis fuit, antequam cathedram ascendisset eminentie pastoralis Legimus, quod Gaufridus Perronensis, Clareuallis prior, electus in episcopum Tornacensem, electioni nullatenus acquieuit. Qui postea defunctus et apparens cuidam fratri inquirenti qualiter ei esset, respondit: Reuelauit mihi Trinitas sancta, quod si suscepissem episcopatum, fuissem de numero reproborum. Quid ergo facient infelices, qui temporalium sollicitudinum fluctibus se sponte et gratanter immergunt, qui splendide epulando, dormiendo, bibendo, sedendo ad telonium,  fiscalem calculum dispensando, querendo que sua sunt, aut potius que sunt Cesaris, et non Dei [80 1Kb] , uitam suam in uanitatibus transigunt; se tamen arbitrantur esse perfectos, quia furta, aut rapinas, aut homicidia non committunt? A fructibus eorum cognoscetis eos [81 1Kb] . Isti dum in incentiuo cupiditatis exestuant, dum trahuntur inanis glorie appetitu, omnes miserie, quas sustinent, eis in delicias conuertuntur. De talibus dicit Iob [82 1Kb] : Esse sub sentibus delicias computabant. Isti sunt gigantes, de quibus idem Iob dicit [83 1Kb] : Gigantes sunt qui portant orbem, gemunt sub aquis, et qui cum eis sunt. His, quibus uoluptatem facit cupiditas in tormentis Osee [84 1Kb] propheta sub specie Ephraim insultat, et dicit: uitula Ephraim docta diligere trituram.  Sic enim anxietates eorum, aut cupiditas leuigat, aut inanis glorie questus, quod eis a talibus cessare non libet, etiam quando licet. Nimirum calice Babylonis inebriati sunt, nec terribilia, et subita Dei iudicia, que eis de proximo intentantur, attendunt. Propter quod in Euangelio Dominus dicit: Attendite uobis, ne grauentur corpora uestra in crapula, et ebrietate, et in curis huius uite, et ueniat super uos repentina dies illa [85 1Kb] . Cum enim dixerint, pax et securitas, tunc repentinus superueniet interitus, et dolor, sicut in utero habentis, et non effugient [86 1Kb] ; prosperitas siquidem stultorum perdet eos [87 1Kb] . Cumque deduxerint in bonis temporalibus dies suos, testimonio Iob [88 1Kb] , in momento ad inferna descendent. Sane magne arbores diu crescunt,  et in modico tempore succiduntur. Contemnunt itaque miseri habere unde spiritualiter gaudeant, et per temporales acquirunt angustias unde temporaliter et eternaliter gemant. Intelligentes ergo, in nouissimis eorum compatiamur his, qui ignorant et errant. Eis enim securis posita est ad radicem, et tanquam infructuose arbores, sententiam excisionis et combustionis exspectant [89 1Kb] . Hanc exhortatiunculam meam stylo recisiore exarare decreueram, sed amor qui finem nescit  uix finem potuit inuenire scribendi. Euasit itaque breuitas in immensum, schedula creuit in pellem, et epistola transiuit in librum. uale.



EPISTOLA CIII. AD H. ABBATEM RADING.

ARGUMENTUM.---Excusat se ob precedentis epistola prolixitatem.

Reuerendo Patri et domino H. Dei gratia abbati Radingensi, suus PETRUS Blesen. Bathon., archidiac. spiritum consilii cum salute.

Breue uobis scribere inceperam; sed breue creuit in longum. Exuberante enim dictandi materia, stylus licentius debito euagatus est in immensum.


 Scriptus et in tergo est, necdum finitus Orestes [91 1Kb] .

Sane dictando et scribendo uidebar mihi uobiscum presentialiter loqui; et sic decrescebat prolixitas ex affectu, totumque scribendi laborem mihi deuotio furabatur. Si igitur aures uestras celestibus exercitiis occupatas sermo productior onerat, dilectio, que me trahit ad culpam, ad ueniam intercedat. Cum autem rotuli precedentis primam faciem legendo transieritis, uoluatis in tergum, et demum excurratis a primo rotulo in secundum. Hanc uero exhortatiunculam meam habuissetis, transacti sunt multi dies, nisi me turba negotiorum multipliciter ingruentium retardasset.



EPISTOLA CIu. AD DECANUM ET CAPITULUM SARISBERIENS. ECCLESIAE.

 ARGUMENTUM.---Congratulatur canonicis Sarisberiensibus, quod cogitent Ecclesiam suam e monte in planitiem deducere.

Dilectis dominis et amicis, decano et capitulo Sarisberiensis Ecclesie, PETRUS Blesen. Bathon. archidiac., salutem in uero salutari.

Letatus sum in his que dicta sunt mihi [92 1Kb] , quod sedem Ecclesie Sarisberiensis transferre disponitis. Ego autem huic proposito tota deuotione congratulor. Erat enim locus ille uentis expositus, sterilis, aridus, desertus, angustus. Erat ibi turris quasi in Sile [93 1Kb] , que habitatores loci onere longe seruitutis oppressit; sed qui suscitauit spiritum Othoniel [94 1Kb] , ut a populo Dei iugum tyrannice oppressionis excuteret, ipse ad opus memoriale uestri  presulis excitauit affectum. Sic olim filii prophetarum consilio Elisei [95 1Kb] de loco angusto et sterili descenderunt ad fluenta Iordanis, ut ibi spatiosius edificarent, aptioresque sibi facerent mansiones. Captiua erat in monte illo Sarisberiensis Ecclesia, sed et olim capta et captiuata erat arca Domini ab allophylis in monte Gelbe [96 1Kb] , iuxta quam turris illa quasi alter Dagon in superbia, et in abusione erecta est; que utinam cum predicto idolo confractionis et deiectionis sententiam excepisset! Certe  arca Ne [97 1Kb] , que generis humani residuum quandoque saluauerat, postquam inter montes Armenie resedit, nullis usibus apta fuit. Descendamus ergo felici auspicio ad complana, ubi ualles abundabunt frumento, ubi campi speciosa pinguescent, ubi comedet quisque sub uite sua, et sub ficulnea sua, eritque melior diesuna in atriis illis super millia [98 1Kb] . Dum sollicitus considero et perpendo episcopi uestri cor prudens, et magnificam manum, honorem ipsius, quietem etiam clericorum, atque recordationem futuri temporis, et memoriale perpetuum, pre desiderio huius temporis anima mea deficit, et liquescit. Quadam enim grata imaginatione depingit animus meus mihi quod factum est a diebus antiquis, quando diuidebat Altissimus  gentes, quando separabat filios Adam, constituens terminos mansionum iuxta numerum filiorum Isrel; quomodo sub Iosue [99 1Kb] , et Caleb duodecim tribubus data est in sortem terra Chanaan in funiculum distributionis. Reuixit itaque spiritus meus, et refloruisse mihi uisa est caro mea, quia diebus nostris uideo prophetarum tempora rediisse. Occurrit animo meo communis et celebris illa exsultatio populorum, cum sub Dario rege edificatur templum, sub Artaxerxe muros reparat Nehemias [100 1Kb] , ignemque multis annis in puteo absconditum eruderans et educens in crassitudine aque perficit holocaustum. Recolo uirum in Ezechiel [1 1Kb] , cuius species quasi species eris, et funiculus lineus in manu eius, et calamus mensure in  manu ipsius, et mensus est longitudinem, latitudinem et altitudinem edificii, parietes, portas, uestibula, superliminaria, altaria, mensas, et Sancta sanctorum, gazophylacia et fenestras. uidere mihi uideor Salomonem sollicite anhelantem circa templi edificium, Hiram ministrantem ligna, operosius edificio insistentes latomos, cementarios, biblios et onerum portatores. Ex quo igitur noster Darius, dominus rex huic mutationi, que procul dubio mutatio dextere Excelsi est, prompto fauore consensit, operetur, queso, manus uestra instantius quidquid potest; nescimus enim quid  futura pariat dies. Mundus in maligno positus est [2 1Kb] , et diabolus inestimabilem translationis huius fructum presentiens ad omnes impediendi artes suas uersutias circumducit. Opus itaque quod instantius et maturius urgeri oportet nulla dilatione frustretur, ne uobis eueniat quod populo infideli propheta improperans ait: Populus hic dicit: Nondum tempus est edificandi domum Domini [3 1Kb] . Ego autem precipuum habebam in uotis huic distributioni mansionum presentialiter interesse, sed maioris preceptio, et lex obedientie, inuitum et renitentem a proposito me reducunt.



EPISTOLA Cu. AD PRIOREM ET CONuENTUM DE FONTANIS  .

ARGUMENTUM.---Consolatur monachos ob messis defectum  desolatos.

uenerabilibus dominis et amicis priori et conuentui de Fontanis, M. PETRUS Blesen. Bathon. archidiac., salutem, et si quid melius aut fructuosius est salute.

Cum licentia uestra et benedictione recedo ab Eboracensi prouincia, et uado ad eum qui me misit. Quod autem circa uos in obsequiis et uisitationibus minus frequens exstiti, fecit domini abbatis absentia, circa Ecclesiam nostram iugis occupatio, studiosa lectio, que dispendium temporis otiosi cum patientia non admittit, et precipue uestre domus desolatio, cui totus quadam compatiendi, imo commoriendi affectione coanxior. Etsi  ad tempus presentialiter uos non uideo, presens tamen spiritu uos in interioribus meis circumfero. Quanto enim precellit anima corpori, tanto uobis sum uicinior in uisceribus Christi, iacturamque absentie corporalis anima longe ditior in suis affectibus recompensat. Sane citra spem hominum uobis alimenta hoc tempore defecerunt, et hec est prefate desolationis occasio; sed qui in deserto de paucis panibus quinque millia hominum pauit [4 1Kb] , qui tempore siccitatis Eliam pascendum uidue coruoque commisit [5 1Kb] ; ille potens est exhibere uberiorem clementiam celi. Et si de illo modico, quod habetis, feceritis indigentibus misericordiam, nec  hydriam farine, nec lecythum olei largitio minorabit. Fons misericordie, fons sapientie, fons et abyssus exsultationis eterne, mihi et fratribus Fontaneis uberiores riuos sue miserationis infundat, ut a torrente uoluptatis illius inebriemur, et hauriamus cum gaudio de fontibus Saluatoris.



EPISTOLA CuI. AD R. SUBDECANUM SARESBERIENSEM.

ARGUMENTUM.---Docet calamitates a Deo immitti, non solum ob principum, ut ille subdecanus putabat, sed etiam ob populi peccata.

M. PETRUS Blesensis Bath. archid, dilecto socio et amico R. subdecano Sarisberiensi, salutem in uero salutari.

Constanter asseris, quasi spiritum habeas prophetie, et Dei arcana prenoueris, ex delicto nostri  principis euenisse, quod commissas sibi prouincias tante hostilitatis turbo concusserit. Ille, qui aufert spiritum principum, sicut terribilis est in iudiciis suis, ita inscrutabilis est in consiliis suis super filios hominum. Quis enim nouit sensum Domini, aut quis consiliarius eius fuit [6 1Kb] ? Non minus delicta populorum quam principis, materiam malorum presentium arbitror exstitisse. Legimus [7 1Kb] sepe populos, sepe reges, nunc pro aliis, nunc pro se, diuine animaduersionis sententiam incurrisse. Comedit princeps uuam acerbam, et dentes populi obstupescunt. De rhamno ignis egreditur, et cedri Libani deuorantur. Peccauit Dauid populum numerando, et septuaginta millia uirorum de populo diuina  indignatione percussi sunt. Frequenter propter membrorum immoderantiam caput affligitur, et propter iniquitatem plebis pena principibus irrogatur. Uniuersitas enim plerumque affligitur ob unius paucorumue delictum; nam peccante Achan, populus anathema incurrit [8 1Kb] . Quia Gad et Ruben, et dimidia tribus Manasse in terra Chanaan edificarunt altare sacrilegum, ira Dei uniuersaliter deseuiit in populum [9 1Kb] . Ultionem suam sepe inchoat Dominus a sanctuario [10 1Kb] ; et qui potentes potenter punit, frequenter in eos qui presunt durius excandescit. Fornicatur Isrel cum Madianitis, et principes eius contra solem in patibulis suspenduntur [11 1Kb] . Moyses et Aaron, qui in populo Dei merito et officio preeminebant, propter multitudinis impetum  demeruerunt apud aquas contradictionis terre promissionis introitum [12 1Kb] . Heli pro peccato filiorum sella euersa, fractisque ceruicibus exspirauit [13 1Kb] . Quis huic malo causam prestiterit, ego nescio. Utinam tam princeps, quam populus, se tanti reum discriminis arbitretur! Utinam cum rege Dauid rex noster humilietur, et dicat angelo percussori: In me conuerte gladium, ego enim sum qui peccaui [14 1Kb] ! Utinam subiecti cum populo Niniuitarum se peccasse proclament, atque celestis ire uindictam in  planctu et gemitu, et in cilicii asperitate declinent [15 1Kb] ! Utinam plorent sacerdotes inter uestibulum et altare dicentes: Parce, Domine, parce, populo tuo [16 1Kb] ! Utinam sit, qui suppleat Moysi uices, ut populus Dei contra Amalec in manuum suarum erectione preualeat [17 1Kb] ! Porro iam non solum Amalecite timendi sunt, nec iam solum ab aquilone panditur omne malum [18 1Kb] , sed ab Africa prorumpentes uastant Hispaniam due caude titionum fumigantium [19 1Kb] . Respiciat Dominus in faciem testamenti sui, et excitet nostrorum principum fidem , qui si infideliter, aut dissimulanter egerint negotium Christi, Christus contra eos qui blasphemant sanctum Isrel causam propriam agat, eligat de  plebe sua humilem, ut uincat in humilitate superbiam. Ipse enim est, de cuius beneplacito pedites expugnauerunt fortissimum regem Syrie [21 1Kb] , Holofernem uidua [22 1Kb] , culices Pharaonem [23 1Kb] . Bene uale.



EPISTOLA CuII. AD AMICUM B. MONACHUM.

ARGUMENTUM.---Reprehendit B. monachum, quod aulicam uitam, eiusque uitia detractionem et adulationem sectetur.

Magister P. Blesen. Bath. archidiac., dilecto amico suo B. monacho, salutem, et de medio Babylonis exire.

Dedisti professioni apostolice manum, et te specialiter eius seruitio deputasti, cui seruire regnare est; nunc autem excusso seruitutis illius  iugo, que te perducebat in libertatem filiorum Dei, te undis immersisti curialibus, opprobrium ignominiose seruitutis incurrens ex ipsa libertate peccandi. Testimonio quidem apostoli, qui facit peccatum, seruus est peccati [24 1Kb] . Mores autem a conuictu trahuntur, et ex conuersatione malorum uite corruptela traducitur. Factus es de numero locustarum [25 1Kb] , quarum potestas in linguis tota est et in caudis, socius eorum, quorum os plenum est amaritudine et dolo. Sed et caude eorum caude uulpium, quibus Samson alligauit incendium [26 1Kb] , quorum finis interitus, quorum pena ignis et uermis. Qui os tuum Euangelio consecraueras, nunc illud uenenis detractionum, et adulationum spurcitiis  dehonestas. Nimirum preelegisti habitare cum ranis, que sunt in penetralibus regum, et inter aulicos simulacrum religionis adumbrate pretendens magnatum gratiam in magno discrimine anime tue, et proprii corporis afflictione uenaris. Quod autem conquereris in te prorsus assuete deuotionis lacrymas aruisse, non mireris, si Dominus celum suum tibi clauserit, si terram eneam tibi dederit, si super montes Gelbe non pluit. Cum enim sis fauorabilis aure, et curialis gratie appetitor,  appetitus hic tanquam uentus urens rorem celestis misericordie et gratie fluenta siccauit. Quid tamen, si lacrymis affluas? Lacryme in multis leuiter profluunt, et eadem leuitate arescunt. Sunt fornicatores, et adulteri, ambitiosi et auari, ceterique uite nequioris homines, qui Deo suam eis gratiam offerente torrentibus exuberant lacrymarum. uerumtamen in diluuio aquarum multarum ad Deum non approximabunt [27 1Kb] . Compunguntur ad tempus, et in tempore tentationis recedunt. De talibus autem scriptum est: Misericordia eorum quasi nubes matutina, et sicut ros mane pertransiens [28 1Kb] . Commissa plorant, et ploranda continuant. Porro, etsi utrumque irriguum Axe filie Caleph obtinebant [29 1Kb] , he tamen lacryme perdite sunt, nisi a prauis operibus  resipiscant. Grauiter ergo decipiuntur, putantes se aliquid esse, cum nichil sint, et de oblata sibi gratia presumentes, dicunt cum uxore Manue: Si Dominus uoluisset nos occidere, non recepisset sacrificium de manibus nostris [30 1Kb] . Itaque non superbiat seruus, si de gratia Dei ad mensam filiorum admittitur. De similibus enim scriptum est: Cibauit eos ex adipe frumenti, et de petra melle saturauit eos [31 1Kb] . Ipsi autem se inter amicos Dei mendaciter estimabant, sicut notatur in uersiculo, qui precedit: Inimici Domini mentiti sunt ei, et erit tempus eorum in secula. uereor autem, ne sicut abiecisti a te timorem Dei, et terribilium iudiciorum eius, ita te abiiciat Deus. Cum sancto sanctus est, et cum peruerso  peruertitur [32 1Kb] . Super omnia, queso, illud uerbum Salomonis, aut potius diuine animaduersionis tonitruum pertimescas. Considera, inquit, opera Dei, quia non est qui possit eum corrigere, quem ille abiecerit [33 1Kb] . Cain uocem Domini audiuit, sed quia abiecerat ipsum Deus, correctionis gratiam non suscepit [34 1Kb] . Et ut in uerbo pete epistola claudatur,

Tecum habita, et noris quam sit tibi curta supellex [35 1Kb] .
uale.



EPISTOLA CuIII. AD. G.  ELIENSEM EPISCOPUM.

ARGUMENTUM.---Implorat auxilium cancellarii regii contra tyrannidem uicecomitis.

Reuerendo Patri ac domino W. Dei gratia Eliensi  episcopo, apostolice sedis legato, et domini regis  Anglie cancellario, PETRUS Blesensis Bath. archid., salutem, et regale sacerdotium salubriter exercere.

Quia sicut oleum effusum est nomen uestrum, atque innata uobis largitas se in orbem terrarum magnifice liberalitatis exhibitione diffudit, curro ego cum ceteris ad oleum, ad fontem benignitatis et munificentie inexhaustum. Offero et ego cum ceteris uas uacuum [36 1Kb] , ut ei de uestro oleo infundatur. Oleum enim stabit, nisi uasa frequentius offerantur; uobis ex impendio nichil deperit. Sicut enim caritas ex infirmitate est fortior, sic exinanita plus crescit, non sentit ex distributione dispendium, ex largitione recipit uires, transitque eius exinanitio in augmentum. Non aurum a uobis, non pecuniam peto, sed gratiam intercessionis ad  regem. uos enim constituit Dominus inter columnas regni, inter cardines celi, inter gigantes qui portant orbem, ut eorum onera, quos iniuriatrix calumnia premit, blando compassionis humero supportetis, et tyrannidem uicecomitis de Staffort, qua in meos homines perniciose grassatur, iuxta uestre promissionis uerbum potestate regia comprimatis. Iustitiam pauperum ad uos clamantium, queso, aduertite, ut suum iudicium nobis conuertat in misericordiam, qui iudicat fines terre. Oppressi sunt predicti homines contra antiqua priuilegia Ecclesie nostre de Woluerhampton, iugo grauissime seruitutis. Sed iuxta Isaie uerbum, iugum illud putrescat a facie olei [37 1Kb] , et de uultu uestro iudicium prodiens ab oppressis pauperibus uirgam exactoris  auertat. uale.



EPISTOLA CIX. AD H. CANTUAR. ARCHIEPISCOPUM.

ARGUMENTUM.---Morbo impediri se indicat quo minus ad aulam redire possit.

Reuerendo patri ac domino H. Dei gratia Cantuariensi archiepisco  , totius Anglie primati, et apostolice sedis legato, suus P. Blesen. Bath. archid., salutem et sincerum obedientie filialis affectum.

Habebam in uotis post peregrinationem, quam feci, uenire ad uos, et mandatum uestrum obedienter amplecti, quidquid sustinere posset filialis affectio. uerumtamen quartane insidiantis et imminentis  preambulos estus iam presensi; et quia nunc biennio continuato expertus sum eius malitiam,  uereor ne in me ipsius malitia recidiuet: si uel tumultus curiales aggrediar, uel diete transgrediar legem, seu labori, aut frigido eri me exponam. Moram itaque meam excuset apud gratiam uestram, non timor egritudinis, quam patior, sed potius mortis. Si tamen Ecclesie Cantuariensi, aut persone uestre, quod absit! graue discrimen immineat, meamque presentiam articulus necessitatis exegerit, nec morienti parcat oculus uester, nec languenti. Circa periculum uestrum, aut status Ecclesie sine omni dissimulatione et subterfugio publice interest obedire. Quisquis enim in talibus circa obedientiam ambigit aut distinguit, lignum scientie boni et mali in suam perniciem gustare presumit. Placeat Deo, ut sicut dispendium patimur  prime inobedientie, ita mihi claudat obedientia cursum uite. uale.



EPISTOLA CX. AD ABBBATEM ET CONuENTUM DE ELEEMOSYNA  .

ARGUMENTUM.---Aeger implorat auxilium orationum a monachis.

uenerabilibus dominis et amicis abbati, et conuentui Eleemosyna M. PETRUS Blesen. Bath. archid., salutem in eo qui mandat salutes Iacob.

Sicut domus uestra inter ceteras sancte opinionis odore precipua secundum nomen eius, ita inuenta est et laus eius. Extunc effudi animam meam in omnem affectum dilectionis ad uos; proposuique locum illum mihi desiderabilem frequentius  uisitare, solatiari uobiscum, et mutua edificatione gaudere. Sane non fui sanus, ex quo recessi a uobis. Prius passus in oculis, postea in acutam incidi. Tertiana successit acute, que post uarias et prestigiosas mutationes, quibus me diutissime torsit, transiit in quartanam. Quoniam igitur miserum corpus meum miserabiliter igne et frigore febrili, aut potius gehennali affligitur, nec mihi salutis fiduciam corporalis medicina promittit, orationum uestrarum suffragia deuotus imploro. Quantum enim aliena fides, uel oratio prosit, non solum experimento didici, sed ex euangelica relatione cognoui. Nam in Euangelio Matthei [37* 1Kb] quibusdam paralyticum in lecto deferentibus et offerentibus Christo, centurione pro seruo [38 1Kb] , Chananea  pro filia supplicante [39 1Kb] , Maria et Martha pro Lazaro [40 1Kb] , ille qui uita est in morientibus, aut iam mortuis, iura mortis euacuauit; quantumque sit aliene orationis beneficium opere manifestauit. Frequenter per ignem et aquam febrilem transeo, sed si pro me semel aqua deuotionis inter uos et  Deum effusa fuerit, transibo in refrigerium, citoque ueniam ad uos redditurus debitum gratiarum. Moueat uos, dilectissimi, conditio humane societatis, communionis obligatio, quam in capitulo mutuo uobis fecimus, uinculum caritatis, patientis angustia, et deuotio supplicantis. ualete.



EPISTOLA CXI. AD G. CANONICUM AMICUM SUUM.

ARGUMENTUM.---Hortatur G. canonicum ut sacras litteras diligenter perlegat, si uelit tentationibus carnis resistere.

Charissimo socio suo et amico G. canonico, M. PETRUS Bles. Bath. archid. salutem, et in desolatione solamen.

Quodam iure nature in contractum amicitie uenit,  ut amici se ipsos mutua consolatione preueniant, et onera tentationum; que alterutrum nimis premunt, communicate caritatis beneficio patientius ferant. Exieras de uana conuersatione huius seculi, ut in deserto immolares Domino abominationes. Aegyptii siquidem oues abominantur, sed in malignis spiritibus detestabilis est omnis simplicitas. Credebas itaque carnales concupiscentias penitus euasisse, sed nondum deferbuit malitia Pharaonis, et adhuc manus eius extenta. In deserto enim inuenisti labores Aegyptie seruitutis, in solitudine tumultum, in pace bellum, in portu naufragium. Nam sicut conquerendo deploras, desideria carnis et terreni affectus, qui in corde tuo penitus aruerant,  quodam recidiuo uenenose propaginis reuirescunt. Huius mali exhibet incentiuum et causam, quod studio sacre Scripture et exercitio militie spiritalis omisso cibum, anime et manna celeste fastidis. Necesse est enim animam ad carnalia et terrena deiici, que a spirituali uita degenerans ad celestia non aspirat. Propterea misit tibi Dominus coturnices [41 1Kb] , et pluit circa te, sicut puluerem, carnes. Coturnices equidem modicum eleuantur a terra: hi sunt terreni affectus, et desideria carnis, que militant aduersus animam. uide ne terrena sapias, ne carnibus, quas celestis indignatio pluit, id est carnis affectibus, angelorum panem posthabeas. Sacram tibi Scripturam apposuit Dominus, in omni tentatione solatium. Hec est mensa, que reficit,  iuxta illud: Posuisti in conspectu meo mensam, aduersus eos qui tribulant me [42 1Kb] . Hec est cithara Dauid psallentis in ea, per quam spiritus nequam recedit a Saul [43 1Kb] ; et ea reticente, eumdem rursus exagitat. Lectioni igitur et orationi uigilanter intende, ne te tentatio inimica subuertat. uale.



EPISTOLA CXII. AD R.  AURELIANENSEM EPISCOPUM. [C. A. D. 1199.]


ARGUMENTUM.---uehementer pugnat pro immunitate ecclesiastica, nempe ut a rege Francie in bellum Hierosolymitanum contra Saracenos a clericis non pecuniarum, sed orationum tantum exactiones fiant.

Reuerendissimo Patri et domino R. Dei gratia Aurelianensi episcopo, M. PETRUS Bles. Bath. archid., salutem et sincere dilectionis affectum.

Scriptum est [44 1Kb] : Est tempus tacendi, tempus loquendi. Diu autem obmutui, et silui a bonis, sed iam nequeo fidei Christiane iniuriam dissimulare silentio. Iam circa confinia terre uestre barbaries efferata deseuit  , et in exterminium Christiani  nominis gentium grassatur immanitas. Quid ergo hic statis tota die otiosi? uibratur in ceruices uestras gladius hostilis, nec est qui ex aduerso ascendat, qui exprobrantibus nomini agminum Dei Isrel zelo fidei se opponat. Tu ergo, reuerendissime Pater, cum inter ceteras Ecclesie columnas quodam statu digniore preemineas, redde testimonium fidei tue, et in Christi negotio ulterius non lentescas, non sit alligatum apud te uerbum Domini; sed sicut magnificauit te Dominus in conspectu regum, ita officium magnificentie pontificalis exerceas. Clamat ad te Dominus per spiritus sui organum Ieremiam [45 1Kb] : Sta, inquit, in atrio domus Domini, et loquere ad omnes ciuitates Iuda sermones quos  locutus sum tibi. Et sermones illos exprimendo, subiungit: uade et clama: Reuertere aduersatrix Isrel, dicit Dominus, et non auertam faciem meam a te [46 1Kb] . In eodem spiritu clamat Ezechiel [47 1Kb] , dicens: Si speculator uiderit gladium uenientem, et non insonuerit buccina, ueneritque hostis, et tulerit animam unam de populo, sanguinem eius de manu speculatoris requiram. Noli ergo otiari in talento Domini, sed euangelicam Domini negotiationem exerceas, ut talentum tibi creditum Dominus cum fenoris accessione recipiat. Insta ergo opportune, importune [48 1Kb] , opus fac euangeliste, ministerium tuum imple. Noli emulari in malignantibus [49 1Kb] , episcopis dico, qui regem  tuum blandis adulationibus palpant, canes muti, non ualentes latrare [50 1Kb] . Acceptissima quidem est in episcopis apud Deum professio ueritatis. Animam pro ueritate ponere non formides, ut uideas dies bonos, quia sanguinem pereuntis Dominus de manu muti sacerdotis exquiret. Arca siquidem Dei capitur, et populus gladio ruit, dum sacerdos in filiorum correctione torpescit [51 1Kb] . Nec motum, aut uultuositatem regis extimeas, sed in omni libertate eum salutaribus monitis aggredere, quia, ubi spiritus Dei, ibi libertas [52 1Kb] . Maluit Ioannes Baptista [53 1Kb] periclitari apud regem, quam dissimulare legem Domini, qui ad Herodem et Herodiadem, sicut Elias ad Achab et Iezabel, legati officio fungebatur. uos ergo, reminiscimini Deum, ne taceatis, et ne detis  silentium ori uestro [54 1Kb] . Ioannes in Herodem, Phinees in Iudeum et Madianitidem [55 1Kb] , Samuel in Agag regem [56 1Kb] , Petrus in Ananiam et Sapphiram [57 1Kb] , Paulus in Elyman magum zeli gladium exercuit [58 1Kb] , atque correctionis exemplum eorum tibi uita prescribit. Lex Dei, et fides Christi omni suppellectili mundane superestimanda est, honori etiam, et fame, proprieque saluti. Rex Achab [59 1Kb] cum regi Syrie eum grauiter opprimenti seruos et ancillas, filios et filias, et uxorem, omnemque supellectilem obtulisset, postquam uentum est ad uiolandum legem Dei, licet reprobus esset in aliis, tamen pro lege Dei pugne discrimen inire non timuit. Melius est incidere in manus hominum, quam derelinquere  legem Dei. Si regis Francorum faciem reuereris, adhibe tibi de cepiscopis tuis, qui Spiritu Dei aguntur, ut tanta uerborum moderatione utaris, ut si fortis est sermo, nichilominus sit suauis. Nam et sapientia, que attingit a fine usque ad finem fortiter, suauiter uniuersa disponit [60 1Kb] . Super omnia, queso, notam adulatoris, et officium palponis euites. Mel enim adulationis a sacrificio Domini relegatur [61 1Kb] . Frequenter in palatiis conuersantur, qui mollibus et delicatis auribus principum, etiam in turpibus blando lenocinantur applausu, ponentes ceruicalia sub capite et puluinaria sub omni cubito manus. uix inuenitur in curiis, qui non uendat oleum, qui  caput peccatoris oleo non impinguet [62 1Kb] . Laudatur enim peccator in desideriis anime sue, et iniquus benedicitur [63 1Kb] . Sed timeat quod per Ieremiam [64 1Kb] dicitur Sedechie: O Sedechia, seduxerunt te uiri tui pacifici [65 1Kb] . Cum in exercitu Xerxis esset nauium et curruum innumerabilis multitudo, eique ab aulicis adulatoribus diceretur, quia nec mare tante classi sufficeret, nec er tot populorum tela, nec terra tot currus sua caperet uastitate, in tanto exercitu unus fuit Demaratus, qui in spiritu libertatis auderet dicere Xerxi: uictus eris a te ipso, et te opprimet tui exercitus multitudo. Ab exhortatione, queso, non cesses, licet ille suorum consilio assessorum ad tuam instantiam se obduret. Scio enim quod adhuc Iannes et Mambres apud Pharaonem Moysi  resistunt [66 1Kb] , et successores Achitophel iustorum consilia malitiose peruertunt. Circa meretricantium linguarum malitiam patet campus orationis latissimus; sed ad alia festinantes hec omnia sub dissimulatione transimus. Quid expediat tue fame, tu uideris. Tu uero diligentiam adhibe studiosam, ut consanguineos tuus tanquam primipilarius Ecclesie uexillum fidei ferat ante reges et principes terre, ut sicut uigilantior fuit in bellicis actibus, modo non sit in Christiane fidei defensione retrogradus. Si autem proposuit iterum iter huius peregrinationis arripere, non de spoliis ecclesiarum, non de sudoribus pauperum uiaticum sibi et suis exhibeat, sed de reditibus propriis, aut de preda hostili bella Christi conficiat. Non est enim abbreuiata  manus Domini, ut qui magna fecit in Isrel, etiam in populo acquisitionis brachium sue magnificentie non exaltet. Certe in exitu Isrel de Aegypto Dominus de spoliis Aegyptiorum ditauit Hebreos [67 1Kb] . Ingressus autem populus terram Chanaan de predis hostilibus innumerabiles sibi diuitias aggregauit. Imo bellorum lex publica est, ut munificentia principalis suis commilitonibus de castrensi obuentione stipendia largiatur. Que ratio est ut qui pro Ecclesia pugnant, Ecclesiam spolient, quam inimicorum spoliis et donis triumphalibus ampliare debuerant? Putantne insipientes, et miseri, quod Christus, qui summa iustitia est, uelit sibi de iniuriis et sacrilegio exhiberi sacrificium, aut sustineat  commissa ex his spolia prosperari? Si enim testimonio ueritatis in ignem eternum mittitur, qui sua pauperibus non dedit; ubi, queso, mittendus est, qui bona pauperum uel Ecclesie rapuit, aut fraudauit? Pro his et consimilibus filii Ephrem intendentes et mittentes arcum, conuersi sunt in die belli [68 1Kb] . Nunquam pauperum, nunquam Ecclesie  spolia prosperum habuerunt euentus auspicium. Ideo in ultima peregrinatione effusa est contentio super principes, et errare fecit eos Dominus in inuio, et non in uia [69 1Kb] . Fuerunt contritio et infelicitas in uiis eorum, quia uiam pacis non cognouerunt [70 1Kb] . Patrimonium Christi et Ecclesie sue hodie uertitur in occasionem scandali, et materiam seruitutis. Certe sub Pharaone [71 1Kb] cum ex principali decreto omnes ad solutionem quinte partis generaliter urgerentur, sacerdotes tamen fuerunt ab obseruantia et onere illius constitutionis immunes. In libro etiam Numeri [72 1Kb] ad figuram perpetue libertatis precipit Dominus Leuiticam tribum ab omni publica functione liberam esse, summique pontificis duntaxat arbitrio subiacere. Quid aliud a pontificibus,  uel a clero potest uel debet princeps exigere, quam ut incessanter fiat oratio ab Ecclesia ad Deum pro eo? Omnis pontifex ab hominibus assumptus, pro hominibus constituitur in his que sunt ad Deum, ut offerat dona et sacrificia pro rege et populo [73 1Kb] ; et si iratus est eis Dominus, sacerdos medius intercedat, et in tempore iracundie fiat reconciliator. Iratus Dominus populum suum Isrel delere decreuerat [74 1Kb] ; stetitque Moyses in confractione in conspectu eius, motumque diuine indignationis oratione placauit. Flamma diuine animaduersionis deseuiebat in populum, et Aaron arrepto thuribulo medius inter uiuentes et mortuos se flamme obiecit, cessauitque quassatio [75 1Kb] . Item contra Amalech Isrel preualebat Moyse orante et  erigente manus suas ad Dominum [76 1Kb] . Et postea temporibus Iosue, [77 1Kb] sacerdotibus ministrantibus muri Iericho corruerunt. Scio quod si rex tuus angariis, parangariis, exactionibus, capitationibus, ceterisque sordidis et extraordinariis muneribus Ecclesiam decreuerit pregrauare, quamplures episcopos huius rei fautores inueniet  . Ipsi enim euangelice libertatis obliti, que non solum filios Dei, sed amicos facit, in ignominiam seruitutis perpetue sibi permittent aurem subula perforari [78 1Kb] . Sic olim rege Antiocho [79 1Kb] iura templi et sacerdotii subuertente, multi de Isrel egressi sunt, qui solius adulationis, aut uani timoris intuitu in consensum illius tyrannidis transierunt. Tu uero, reuerendissime  Pater, pro domo Isrel ex aduerso ascendas, et pro Testamento Dei murum inexpugnabilem te opponas. Enorme namque fame et anime discrimen incurres si hanc iniuriam Christi silentio aut neglectu dissimules. Doctrina et exhortatione tua recolat dominus rex se non ad oppressionem pauperum, sed ad tuitionem Ecclesie potestatem gladii  ab Ecclesia suscepisse. Et qui nunc uiuens Ecclesie suffragia iugiter experitur, etiam post mortem eiusdem beneficiis longe amplius indigebit. Morietur enim, et utinam incertos mortis euentus attenderet, ac nouissima sua memorans per presentes diuitias futuram miseriam compensaret! Ecclesiasticus dicit [80 1Kb] : Rex hodie est, et cras morietur: cum autem fuerit mortuus, hereditabit serpentes, bestias et uermes.---Spiritus pertransibit in illo, et non subsistet, et non cognoscet amplius locum suum [81 1Kb] . Agnoscat itaque locum suum et officium, in quo posuit eum Dominus, nec de thesauris Ecclesie qui solis debentur pauperibus, sed de fiscali erario bella Domini prelietur, neque confidat in fortitudine aut multitudine armatorum, sed in Domino.  Quia testimonio Salomonis, Nomen Domini plurima fortitudo [82 1Kb] . Dominus fortitudo plebis sue est [83 1Kb] . Quod apertissime liquet in preliis antiquorum. Quomodo enim persequebatur unus mille, et duo fugabant decem millia [84 1Kb] ? nonne ideo, quia Deus uendidit eos, et Dominus conclusit illos? nec enim in gladio suo possederunt terram, et brachium eorum non saluabit eos, sed dextera tua et brachium tuum, Domine, et illuminatio uultus tui, quoniam complacuisti in eis [85 1Kb] . Sibi autem complacebit Dominus in eis, qui fideles fuerint in testamento eius. Sine fide autem impossibile est placere Altissimo [86 1Kb] . Hec est enim uictoria, que uincit mundum, fides nostra [87 1Kb] . Et quia fere uniuersos regni magnates  uideo in uia Domini quodam tedio laboris et pusillanimitate lentescere; uos, queso iugi predicationis instantia manus remissas, et genua debilia roborate. Plane, quia eis in precedenti peregrinatione non successit ad uotum, credunt abbreuiatam esse manum Domini, et inexhaustum fontem gratie celestis aruisse. Porro tunc in superbia et in abusione profecti sunt, nec ex defectu sue fidei, sed ab euentu duntaxat diuine dispensationis iudicium metiuntur. Fides quidem eorum semel probata est, et inuenta est minus habens. Adhuc experietur eam Dominus; nam ex eorum fide et humilitate uictorie calculus pendet, ac de his specialiter exspectandus est preliorum triumphalis euentus. Peccauerat tribus Beniamin in uxore Leuite, et se  relique tribus in ultionem sceleris accinxerunt [88 1Kb] . Erat causa eorum iustior, et exercitus longe numerosior atque fortior. Et cum eis ducem prelii Dominus assignasset, ipsiusque natu in prelium descendissent, terribilis in consiliis super filios hominum  Deus [89 1Kb] , iustos ab impiis, plures a paucioribus superari permisit; et ceciderunt ea die uiginti duo millia de Isrel. Iterum ad conflictum ueniunt ex precepto Domini, et succumbunt, decemque et octo millia de Isrel occisi sunt; nimirum quia de sua fortitudine et multitudine presumebant, primo et secundo uicti et humiliati sunt, ut per humilitatem denuo uincerent, qui per superbiam uicti erant. Fides autem eorum ex prima et secunda frustratione non torpuit, sed ex geminato discrimine crescens denuo ad conflictum, quanto humilius, tanto fortius se accinxit. Tertio autem congressi sunt, et tanta sanguinis effusione purgati fere totam tribum Beniamin deleuerunt. Scias quod secundum populi fidem secunde peregrinationis  metiemur euentus. Instrue ergo in fide et timore Dei populum, et populi ducem; et ut multa paucis includam, reuerendissime et dilectissime Pater mi, tue discretioni committo religiosorum quietem, pacem simplicium, causam Christi et Ecclesie libertatem.



EPISTOLA CXIII. AD G. EBORACENSEM ARCHIEPISCOPUM  .

ARGUMENTUM.---Hortatur archiepiscopum, ut resistat hereticis, eosque ex communi consensu cleri, tam graui multet pena, ut ceteri ab heresi absterreantur.

Reuerendo Patri et domino G. Dei gratia Eboracensi archiepiscopo, suus P. Blesen. Bath. archid. sentire de Domino in bonitate, et impugnatores  catholice fidei expugnare.

Dum in rebus humanis ageret pater uester, dum ei fallax mundi gloria et proditoria huius uite prosperitas arrideret; diu fuistis dubius quid expediret aut deceret uos agere, clericale officium prosequi, aut exercitiis scholaribus militares titulos anteferre. uidimus, et presentes fuimus ubi regnum Palestine  , regnum etiam Italie patri uestro, aut uni filiorum suorum, quem ad hoc eligeret, ab utriusque regni magnatibus et populis est oblatum. Quidam uero attendentes probitatem et industriam uestram, uobis multiplicium honorum eminentiam communi desiderio destinabant. Porro,  cum rex iunior, duxque Britannie, fratres uestri, qui temporibus suis pre ceteris mortalibus obtinuerunt gloriam militie triumphalem, sublati essent de medio, tandemque genitor uester beate memorie rex Henricus tributum mortis nature soluisset,  uidistis quia uniuersa uanitas omnis homo uiuens. Nam in imagine pertransit homo [90 1Kb] : ideoque reliquistis uanitates et insanias falsas, usique maturiore consilio illius seruitium elegistis, cui seruire regnare est. Quia ergo multa est messis que uobis commissa est, suosque palmites latius extendit uinea Domini Sabaoth, cuius uos ipse custodem constituit, circumspectius prouidere et agere uos oportet, ne degenerent propagines uinee in labruscam, frumenta in lolium, aurum in scoriam, oleum in amurcam. Surrexerunt enim temporibus uestris falsorum dogmatum predicatores, doctores mendacii, hostes ueritatis et fidei subuersores. Blandi et simplices sunt ut agni, sed ut uulpes astuti sunt, et rapaces ut lupi. Isti sunt heretici, qui in  uestimentis ouium ueniunt. Isti sunt lupi, quos mercenarius fugit [91 1Kb] . Isti sunt uulpes, que demoliuntur uineas. Quia igitur estis successor et uicarius Petri  , qui oues Domini custodiendas et pascendas accepit; plurimum uestra interest preuidere, et precauere illorum uersutias, qui legem Domini preuaricantur occulte, qui laqueos et pedicas tendunt in capturam simplicium, seque cum aliis in precipitium damnationis eterne deuoluunt. Zelus itaque domus Domini accendatur in uobis. Ascendite ex aduerso, et opponentes uos murum contra inimicos crucis Christi, reddite testimonium fidei uestre, et pro testamento Dei uiriliter et efficaciter state. Accite clerum, congregate populum,  ut ex eorum communi deliberatione qui Spiritum Dei habent, terribilis constitutio in uestra prouincia promulgetur, quatenus tam graui animaduersione plectantur, qui hac peste laborant, ut ex eorum pena ceteri terreantur. uale.



EPISTOLA CXIu. AD I.  CARNOTENSEM EPISCOPUM. [C. A. D. 1179.]

ARGUMENTUM.---Gratulatur Ioanni Sarisberiensi quod in episcopum assumptus sit, quod Petrum  Blesensem cognominem suum promouerit, quod uitam D. Thome martyris eleganti stylo scripserit.

Dilectissimo domino suo et Patri I. Dei gratia Carnotensi episcopo, P. Bles. Bath. archid., salutem, et si quid melius est salute.

Benedictus Dominus, qui erexit uos in titulum, et gloriam sue laudis, plantans uos quasi oliuam fructiferam in domo Domini, ad dandam scientiam salutis plebi eius, ad redimendum, iuxta uerbum prophete [92 1Kb] , dispersos in gentibus, et reducendum filios de longinquo. Clerus Blesensis, celestis arbitrii dispensatione proscriptus, uagus erat et profugus super terram, donec eis datus est episcopus animarum suarum, qui posset compati patientibus  et ex longa experientia exsulandi sciret quam humanum sit exsulibus misereri. uocatus ergo a Domino tanquam Aaron, non acquieuisti statim carni et sanguini, non episcopalis munificentie gratiam a parentibus inchoastis, non edificastis Sion in sanguinibus, sed primitias beneficiorum uestrorum consecrastis in eo  , quem me alterum sentio, qui me totum gerit animo, uultu, nomine, cognomine et statura. Ille iuxta suorum exigentiam meritorum, si ad uitam, si ad mores, si ad litteraturam respicias, dignus est ut ei plenioris gratie oleum infundatur. Manus uestre myrrham primam distillauerunt, spero futurum iri quod balsamum uberioris gratie redundabunt [93 1Kb] . Recole autem, quid de promotione nostratum auribus meis instillauerit  secretius os illud ueritati et Euangelio consecratum. Secretum meum mihi, secretum meum mihi [94 1Kb] . Dabitis uoci uestre uocem uirtutis; nec inuenietur apud uos, est, et non: sed in campis Geth, et in compitis Ascalonis nominis uestri gloria predicabitur; ubi nuper ignominia exsilii uestri infamie publice palpebris uersabatur. Bene ualete. Illud autem noueritis, quod de mandato domini mei archiepiscopi scribere triumphum B. Thome martyris attentassem, nisi aliud mihi scriptum fortuitus obtulisset  euentus, in quo elegantia styli ingenium magistri Ioannis Sarisberiensis exprimebat et linguam  . Admirans ergo gratiam, que diffusa est in labiis uestris, substiti, ne laudes, quas lingua erudita dictauerat, indoctis humane sapientie uerbis, et stylo degeneri deturparem, et iniurius fierem martyri, qui per insufficientiam rudis ingenii tante magnificentie preconia decurtassem. ualete.



EPISTOLA CXu. AD H. ABBATEM DE MESSENDER.

ARGUMENTUM.---Questionem propositam de gradibus affinitatis, quando coniugium uitient, exponit.

Charissimo domino suo, et amico H. Dei gratia  abbati de Messender, PETRUS Blesens. Bathon. archid., salutem in auctore salutis.

Acute moueris et queris instantius utrum matrimonium stare possit, quod inter Robertum et Adelitiam contractum est, eo quod quodam affinitatis genere se contingant. Sicut autem memoria fideli recenseo, processum affinitatis illius tali serie et computatione disponis. Ioannes, frater Marie uxoris Andree, duxit Agnetem. Agnes uero, mortuo Ioanne, nupsit Elie; processit ex his Robertus, qui sibi Andree filiam Adelitiam desponsauit. Si bene recolo quid super hac questione canonum censura definiat, Ioannes, frater Marie uxoris Andree, et Andreas in primo affinitatis genere conuenerunt. Agnes uero uxor Ioannis fratris Marie et Andreas  affinitatem secundi generis contraxerunt. Ius enim regulare est, quod persona addita persone per carnis  copulam mutat genus, et non gradum  . Et huius definitionis obtentu matrimonium relicte Ioannis initum cum Elia tertium genus affinitatis manifeste confecit. Robertus ergo Elie filius, et filia Andree Adelitia in secundo gradu tertii generis affinitate coniuncti sunt. Gradus enim inter affines, non secundum matrimoniale uinculum, sed secundum consanguinitatis gradus computare solemus, iuxta tenorem illius regule doctrinalis: Persona adiuncta persone per carnis propagationem mutat gradum, et non genus. Ego autem, ut summatim tue inquisitioni respondeam, si tales inuenirem in tam dispari et remoto affinitatis genere coniugatos, uinculum inter eos matrimoniale non soluerem. Disciplinalia quidem sunt hec, et  quodam exercitio scholaris militie ad cautelam maioris obseruantie introducta. Dominus equidem in lege Moysis [95 1Kb] circiter duodecim duntaxat personas excepit, inter quas coniugium cum domestica carnis sue, et illegitima reuelatio turpitudinis inhibetur. De secundo autem, aut tertio genere affinitatis testamenti ueteris serie, aut Euangelio citra exceptiones illas duodecim personarum nichil memini me legisse. Quod enim Ioannes Baptista dixit Herodi: Non licet tibi habere uxorem fratris tui [96 1Kb] , uiuentis subintellige, primum genus affinitatis insinuat. Publico siquidem legis edicto [97 1Kb] precipiebatur frater semen fratri suo, non uiuenti, sed mortuo suscitare, si tamen sine liberis decessisset [98 1Kb] . Nos autem hunc legis articulum spiritualiter intelligimus,  et tenemus. Christo enim, qui primogenitus est in multis fratribus, qui pro salute nostra  mortuus est, et primogenitus mortuorum, qui dicit Marie: uade ad fratres meos [99 1Kb] , per uerbum predicationis semen fidei suscitamus, et nichilominus diuine legis oraculum tam in uiuo quam in mortuo fratre de non ducenda illius uxore generaliter obseruamus. Inueniuntur autem canones, ex quorum intelligentia triplex affinitatis genus, et in eis diuersorum distinctionem graduum industria scholaris explicuit. Sed, iuxta conscientie mee iudicium, noua hec adinuentio et traditio magistralis matrimonio non preiudicat, cui certos limites, sicut prenotauimus, lex diuina prescribit. Sane in primorum parentum coniugio due tantum persone pro raritate hominum, pater et mater uidelicet, a lege coniugali exempte sunt, ubi dicitur: Propter  hoc relinquet homo patrem et matrem, et adherebit uxori sue [100 1Kb] , id est nec patri filia, nec matri filius, matrimonialiter adherebit. Processu temporis excepit legislator matrem, nouercam, sororem, neptem, amitam, materteram, uxorem patrui, nurum, uxorem fratris, subaudi uiuentis, priuignam priuigni, priuigneque filiam, et uxoris sororem [1 1Kb] . Ex quo autem uox turturis audita est in terra nostra, et his qui se castrauerunt pro regno Dei [2 1Kb] beatitudo promissa est, multa salubriter introduxit ad obseruantiam continentie ratio publice honestatis, que uersuum paucitate conclusi:

uotum, conditio, uiolentia, spiritualis
   Proximitas, error, dissimilisque fides,
 Aetas, turpe scelus, sanguis, coniunctio, tempus,
Hec si canonico uis consentire rigori,
   Te de iure uetant iura subire tori.
uale.



EPISTOLA CXuI. AD H.  ABBATEM S. DIONYSII.

ARGUMENTUM.---Mittit H. abbati librum quemdam a se compositum examinandum, et simul eum consolatur in afflictione quam habebat a rege.

Charissimo domino suo et amico H. Dei gratia abbati S. Dionysii, M. PETRUS Bles. Bath. archid., salutem et primitias noui fructus.

Mitto uobis opus nouum, sed imperfectum, et penitus incorrectum. Placeat itaque uobis, cum ipsum legeritis, lectum ad artificis sui limam remittere,  ut si id uestra dignatio acceptauerit, emendatius ad  uos redeat cum aliis opusculis meis, ex quibus elegantior stylus, materia gratior, fructusque suauior et uberior inuenitur. Rogo autem, quatenus tractatum, quem de statu, aut potius de casu uestro in Sicilia descripsistis, communicetis mihi, si fieri potest: ut cortina cortinam trahat, unus cherubin alterum respiciat, et inter ueteres amicos mutua scriptorum missio grata uicissitudine intercurrat. Noui uestras augustias, noui cruces, noui rapinam bonorum uestrorum, audiui regie comminationis tonitruum; atque presentialiter aderam, ubi uestros domesticos excitabat contra uos in tumultum. Positus estis in conflatorio Domini, sed magnanimitatem uestram, que se in tam arctis rebus frequenter exercuit, finalis patientia declarabit. Ob  immensas pecunias promittit uobis pacem, et uulpine reconciliationis osculum, qui aures suas pertinaciter obturauerat ad preces summi pontificis, et ad comprouincialium episcoporum et abbatum instantiam, ad clamorem sacrarum uirginum, ad lacrymas monachorum. Feda est confederatio hec uenalis, et gratia hec mercalis Deo et hominibus est ingrata. Honestiorem pacem uobis prouideat, qui aufert spiritum principum, ac sublimium colla propria uirtute conculcat. Multis equidem simulata pace melior fuit persecutio manifesta. Iniit quandoque rex Isrel cum Benadab pacem [3 1Kb] , sed in scandalum uersa est ei, et populo in ruinam. Sint ergo oculi uestri semper ad Dominum: ponite cor  uestrum super uias uestras ut eas acceptet Dominus, et faciat pacem. Scriptum est enim in Prouerbiis: Cum placuerint Domino uie hominis, inimicos eius conuertet ad pacem; et: Pax Dei, que exsuperat omnem sensum, custodiat cor et intelligentiam uestram [4 1Kb] , atque hunc agonem uobis consummet ad gloriam et triumphum. uale.



EPISTOLA CXuII. AD G.  ABBATEM MAIORIS MONASTERII.

ARGUMENTUM.---Reprehendit G. abbatem, quod priorem S. Cosme occasione cuiusdam terre et pascuorum traxerit ad iudicium.

Dilectissimo domino suo et amico G. Dei gratia abbati Maioris Monasterii, magister PETRUS Blesens. Bathon. archidiac., quietem animi pro salute.

 Prior Sancti Cosme lacrymabiliter causatur et  conqueritur quod eum occasione cuiusdam terre et pascuorum ad Ecclesiam suam longo prescriptionis titulo, sicut asserit, pertinentium in iudicium trahis, et eum modis omnibus, quibus potes, infestare presumis. uerumtamen, si uotum professionis illius, cui obligatus es, diligenter attenderes, que sursum sunt, non que super terram, propensiore studio procurares iuxta doctrinam Apostoli: Seruum Dei non oportet litigare [5 1Kb] : cum ipse alibi dicat: Hoc ipsum delictum est in uobis quod causas habetis, et non potius fraudem patimini [6 1Kb] . Ipse bonorum suorum rapinam cum gaudio sustinet, ut ad similem equanimitatem uerbo et opere te inuitet. Non decebat tanti ordinis uirum litigare pro terra, cuius conuersatio iam erat in celis, sicut se  opinio communis habebat. Absit, absit, ut spiritualis homo sic terram appetat, quod fame dispendium, aut anime sue discrimen incurrat, sed hoc suggerit tibi ille triplex Geryon, ille triformis et monstrosus homo, terrenus, carnalis, animalis, cuius contra te sunt omnes cogitationes in malum, qui utinam ita crucifigatur in uobis, ut destruatur corpus peccati, et iam non seruiamus peccato. Quique terrigene et filii hominum, ut quid litigatis pro terra, quibus prope est, ut Dominus de terra uos perdat, ut terra uos absorbeat, et consumat? De uobis scriptum est: Fructum eorum de terra perdes, et semen eorum a filiis hominum [7 1Kb] . Filii hominum usquequo graui corde, ut quid diligitis uanitatem et  queritis mendacium [8 1Kb] ? Mendax enim est, et transitoria possessio huius mundi: ubi non est nisi concupiscentia oculorum, concupiscentia carnis, et superbia uite. uerbum Prophete est: O terra, terra, terra, audi sermones meos [9 1Kb] . Terra est homo, quia de terra sumitur, in terra conuersatur, in terram reuertitur: terram sapit, terram lingit, terram sitit. Conglutinatus est in terra uenter eius [10 1Kb] , descendit in inferiora terre, et celestium oblitus, pro terra litigat, pro terra pugnat: nec cessabit a talibus, donec in terram, qui de terra est, reuertatur. Tunc ei septem uel octo pedes terre sufficient, cui modo non sufficit camporum latitudo, et uastitas regionum. Ibi, o homo, gleba corporis tui que est terra, de terra ad id, unde sumpta est reducetur.  Hic est funiculus hereditatis tue, qui nunc pro terra litigas, quasi hereditate possideas terram, qui in proximo futurus es potiuncula terre, serpentum possessio, et uermium cibus. In auditorio Turonensis archiepiscopi nuper te pro hac terra et pascuis litigare uidi, et doleo me uidisse, ita totius religionis et honestatis oblitum, ut qui uultu, gestu et habitu monasticam exhibere debueras grauitatem, omnia in abusum uerteres, et omnibus fieres in derisum. Iactabas manus, prosiliebas in  medium, torquebas oculos, distrahebas labia, et pauperi priori quodam uultuoso fastu et probris insultans, cerebroso spiritu et clamore nautico intonabas. Porro ille, qui in celis habitat, et humilia respicit, ipse liberauit pauperem a potente, et inopem a diripientibus eum, quia in odium dissoluti et inquietissimi status tui prior ea die ab instantia litis absolutus est, et quantum ad presentem controuersie illius articulum contrarium sententie calculum reportasti. Tibi tamen imminet iudicium grauius, et suspectior dies, qui finem imponet litibus tuis, quas nunc in omni pretorio notus ad iniuriam, et scandalum monastice professionis exerces. Quia igitur contra inopem et mendicum, tantam membrorum dissolutionem, tantam exercuisti  lingue procacis iniuriam, dies mortis, qui cano capiti tuo imminet, debitam istorum exiget ultionem. Caro congelascet, crura rigescent, manus et brachia decident, pectus anhelabit, ceruix languescet, spumabunt labia, obtenebrabuntur oculi, facies ut testa pallescet. Sic in modico terre fodietur peccatori fouea [11 1Kb] , et erit sepulcrum domus eius in eternum [12 1Kb] , donec ueniat dies ille terribilis, qui unicuique retribuet iuxta suorum exigentiam meritorum. Cessa igitur, imo cessent omnes religiosi a talibus, quibus conscientie sanctorum uulnerantur, denigratur bonorum opinio, scandalizatur ordo, anime iugulantur. Qui enim pro terra litigant, aut pro pascuis, indigni sunt in terra uiuentium,  aut loco pascue collocari. uale.



EPISTOLA CXuIII. AD G. ARCHIDIACONUM EBORACENSEM.

ARGUMENTUM.---Reprehendit archidiaconum qui de sua innocentia gloriatur, cum tamen multa in eo essent reprehensione digna.

Charissimo socio et amico G. archid. Eborac., PETRUS Blesensis Bathon. archid., salutem, et temperantiam labiorum.

Audiui te nuper inter abbates et archidiaconos, atque alios magne honestatis uiros de puritate tue conscientie gloriantem, cepique mirari unde tante innocentie securitas obuenisset. B. Iob ueretur omnia opera sua [13 1Kb] , et Isaias propheta omnes iustitias suas panno comparat menstruate [14 1Kb] . Si in tuis  infirmitatibus gloriaris, non eris insipiens [15 1Kb] . Si te ipsum commendas, non est commendatio hec secura: non enim qui seipsum commendat ille probatus est, sed quem Deus commendat. Illa autem perfecta et consummata commendatio iudicanda est, quando erit unicuique laus a Deo [16 1Kb] . Utinam de te sentires humilius [17 1Kb] , et, si quid boni habes, illud non habere te crederes! Nemo hominum nouit que sunt in homine, nisi spiritus hominis, qui in ipso est [18 1Kb] , sed nec ipse ad plenum sua interiora cognouit. Cor enim  hominis prauum est et inscrutabile [19 1Kb] . Iob quem Dominus pre ceteris commendabat, quod non esset ei similis in terra, uir simplex, et rectus, ac timens Deum, ipse poterat dicere: Non reprehendit me cor meum in uita mea [20 1Kb] . Et Paulus, quem Christus sibi uas electionis effecerat [21 1Kb] , licet diceret: Nihil mihi conscius sum [22 1Kb] , non tamen arbitrabatur se iustificatum. Et quis confidat se habere cor mundum, qui de immundo conceptus est semine, et qui conuersatur in mundo pleno spurcitiis peccatorum? Qui stat, uideat ne cadat, aut potius, ne iam ceciderit. Petrus de sua stabilitate presumens, ubi stare fortius confidebat, infirmius cecidit [23 1Kb] . Si dixerimus quia peccatum in nobis non est, dicit Ioannes, nosmetipsos seducimus, et ueritas in nobis non est [24 1Kb] . Hoc ipsum  graue peccatum est, et obstinate mentis signum, quod nullo peccato intelligis te grauatum. Membrum enim, quod ita stupuit, ut sentire non possit longe est a salute. Totus insensibilis factus es, si non cogitas timorem Dei, si te eruditis cogitationibus non exercet exspectatio futuri iudicii. Sane uix unum transigimus diem, in quo non offendamus Deum aut proximum, irascendo, detrahendo, murmurando, inuidendo, scandalizando, cupiendo, garriendo, sequendo gulam, obsequendo carni, contradicendo spiritui, appetendo que sunt seculi, contemnendo que sunt Dei, obliuiscendo quam enormia fecimus, quam dura meruimus, quam misericorditer Deus nos ad penitentiam dissimulando exspectat, quam  terribilia comminetur, quam incerta mors, quam intolerabilis et interminabilis pena nobis immineat. Nouit autem Dominus qui sunt eius [25 1Kb] ; et eos Apostolus certa definitione declarat, dicens: Qui Christi sunt, crucifixerunt carnem suam cum uitiis et concupiscentiis [26 1Kb] . Tu uideris, cuiusmodi crucem feras, propter uerba labiorum eius custodiens uias duras. Neminem iudico, sed, sicut asserunt plurimi, suauius est tibi iugum mammone iugo Christi. Sunt, qui se iustissimos arbitrantur, eo quod crimina damnabiliora non committunt, sed cor eorum uanum est: Non enim iustificabitur in conspectu eius omnis uiuens [27 1Kb] . uide ne soluas Iesum. Iesum soluit, qui uerbis eum confitetur, operibus autem negat. uerbum autem Ioannis est: Omnis spiritus, qui soluit  Iesum, ex Deo non est [28 1Kb] . uideo te ad negotia mundana circumspectum et anxium, circa salutem uero anime desidem et remissum. Tua opinione es sanctus, innocens, impollutus; sed suppellex uaria, delicatior cibus, uestitus cultior, uberes reditus, ambitio ad maiora, edificia ampla, multiplices clientele, circa desideria carnis cura impensior, tue opinioni multipliciter obloquuntur. Porro ignis opus uniuscuiusque probabit [29 1Kb] , cum sederit Dominus quasi ignis conflans et emundans argentum [30 1Kb] , cum Dominus lauerit sordes filiarum Sion, et sanguinem Hierusalem  de medio eius in spiritu iudicii, et spiritu ardoris [31 1Kb] . Si iniquitates obseruaueris, Domine, Domine, quis sustinebit [32 1Kb] ? O quam periculosum est incidere in manus Dei uiuentis [33 1Kb] ! Cum exarserit in breui ira eius [34 1Kb] , beatus cuius opus non ardebit. Felix, qui edificauerit aurum et argentum, et lapides pretiosos. Sufficit mihi seruo inutili, si, crematis lignis, feno, stipula, que mihi coaceruaui ad gehennam, de illo igne semiustus euadam. Iam undecima mihi hora est, et inclinata est dies, et adhuc tamen ad operandum Dominus me inuitat. Delicatus, infirmus, impatiens, perfectam hactenus penitentiam distuli. Consiliosum mihi est, ut fructus penitentie, qui exigitur a me, perditi iacturam temporis recompenset. Humiliabor ergo sub potenti  manu Dei, obseruabo me ab iniquitate mea, ponam in puluere os meum, si forte sit spes. Cur timebo in die mala? nonne melius est timere in die bona? Ecce nunc tempus acceptabile, in quo possum operari et fugere de medio Babylonis, ne fiat in horrendo discrimine, in hieme, uel in Sabbato, fuga mea. Tu, qui ambulas in magnis et mirabilibus super te, securus es de diuine predestinationis arcano, certus quod neque mors, neque gladius, neque aliud te poterit separare a Christo. Bonum certamen certasti, cursum consummasti, qui per delicias adeptus es regnum Dei. Sed uide quid ei respondeas, qui de omni uerbo otioso exacturus est rationem [35 1Kb] , qui non solum peccata, sed iustitias iudicabit. uideo  quod cecus es, et te ipsum non uides; claudus es, nec ambulas in uia recta [36 1Kb] . Time, queso, uetus illud prouerbium, quia cecus et claudus non intrabunt in templum [37 1Kb] .



EPISTOLA CXIX. AD R. CANONICUM.

ARGUMENTUM.---Arguit R. canonicum, quod contumeliis affecerit eos ad quos mittebatur, detractionesque eorumdem in bonam interpretatur partem, idque multorum exemplo facere ostendit.

Magister PETRUS Blesens. Bathon. archidiac., R. canonico, salutem et circumstantiam labiorum.

De facundia et discretione tua magna coniiciens, tibi negotia mea mandaueram apud principem peragenda: ea enim pro maxima parte expedieram;  sed eadem enormiter impedisti. Cumque iam uota mea nauigarent in portu, me tua temeritate in pelagus reiecisti. Excessisti mandati limites, quia commotus ad modicum unius hominis uerbum et calore iracundie ductus, temperantie frenum in uerba contumelie relaxasti. Offendisti omnes qui aderant, et ut attrite frontis homo, et uerecundie prodigus, nec pepercisti ordini tuo, sed nec episcopis assidentibus, nec ipsi principi detulisti. Porro etsi aliquis eorum contra te, aut etiam contra me, sicut asseris, aliquod uerbum amaritudinis protulisset,  non sic tamen excanduisse debueras, ut tue mentis impetum in publicam eorum contumeliam retorqueres. In secundo libro ualerii Maximi legimus [38 1Kb] , quod legati Romane reipublice missi a senatu Tarentum, cum graues iniurias accepissent, ita ut unus eorum respergeretur urina, legationem tamen suam pergentes de illatis iniuriis nichil conquesti sunt, ne ultra quam mandatum eis fuerat loquerentur. Sane illi, quos asseris mihi publice detraxisse, et ideo te contra eos fuisse commotum, amici mei sunt, de quibus nulla mihi suspicio est, quod proposito detrahendi hoc dixerint; nam multiplici experientie argumento probaui quod affectuose me diligant; nec estimare debeo, neque possum, quod eorum dicta uel facta mihi cedere debeant in aduersum.  Dilectio ergo, que uicissitudine alterna sepius probata est, notam suspicionis aliquam non admittit. Quidam asserebat Platoni, sicut ualerius Max. scribit [39 1Kb] , Xenocratem discipulum eius eidem multipliciter detraxisse, et dum hoc ipsum offerebat iuramento firmare, subiecit Plato: Non est credibile quod me non amet fideliter, quem tam efficaciter amo. Cumque criminator instaret, Plato adiecit: Etiamsi hoc dixerit, et hoc ipsum mihi expedire cognouit [40 1Kb] . Alexandro egrotanti de communi sententia medicorum Philippus medicus et amicus eius medicinam suis confectam manibus porrigebat. Superuenerunt littere Parmenionis hortantis ut rex insidias Philippi caueret, utpote  quem Darius pecunia corrupisset; quibus lectis ille hausit incunctanter, et tunc tradidit litteras Philippo, ut legeret. Secure amico se credidit, mortisque timorem in ipso mortis nuntio uirtus dilectionis exclusit. Pone autem quod mihi malignandi affectu dixerint: respondeo tibi, quod Suetonius [41 1Kb] refert Cesarem Augustum respondisse nepoti suo Tiberio per epistolam conquerenti, quod multi de illo perperam loquerentur. Ita enim rescripsit: Mi Tiberi, non magnum est, si nobis maledicant homines, dum non malefaciant. Utinam posuisses ori tuo custodiam, nec misisset meum negotium in discrimen inconsulta loquacitas! Scriptum est: uir linguosus non dirigetur in terra [42 1Kb] . Ideo B. Serapion dicere consueuit: non est membrum in meo corpore, quod  timeam sicut linguam. Pro leui et modico uerbo ad iniurias blasphemie conuolasti, nec fame, nec anime tue parcens, nec cetui presulum, aut magnatum deferens, sed nec regie maiestati [43 1Kb] . Sic olim Callisthenes Aristotelis auditor missus ad Alexandrum, quia prescriptos sibi fines obedientie non seruauit, fructum iniuncte legationis perdidit, et seipsum. Grauiter de tua legatione offensus, epistolam claudo, recolens uerbum B. Iacobi uerum esse, dicentis: Si quis putat se religiosum esse, non refrenans linguam suam a malo, sed seducens cor  suum, huius uana est religio [44 1Kb] . Tu ergo, qui religionis habitum pretendis, religiosius te habeas, loquaris parcius, et modestius mouearis. Ego autem, qui te arguo, potius arguendus sum. Calicem, quem nunc bibo, mihi miscui, quia nolui audire Salomonem dicentem: Claudus est pedibus, qui uerba mittit per nuntium imprudentem [45 1Kb] .



EPISTOLA CXX. AD R. DECANUM TURONENSEM.

ARGUMENTUM.---Rogat decanum, ut nepotem suum Simoniace multa Ecclesie beneficia uenantem, maximoque ere alieno obstrictum, corrigat.

Charissimo domino et amico R. decano Turonensi M. PETRUS Blesensis Bathon. archidiac., salutem in auctore salutis.

 Nepotem uestrum P. libenter uiue uocis officio conuenirem, nisi ipsius et uestram presentiam mihi localis distantia inuideret. Mihi autem ei litteras destinare non expedit, quia cum fere sit non litteratus, litteras aut non legeret, aut non intelligendo negligeret. Nam testimonio sapientis, Legere et non intelligere negligere est [46 1Kb] . uos, queso, temeritatem ipsius, que nimis publica et notoria est, et que non mediocriter denigrat gloriam fame uestre, instanti studio reprimatis, ne delinquat in facie communis notitie, sed aut cesset a Simonie commerciis, aut ipsum a conuersatione uestra, tanquam putridum membrum a corpore precidatis. In triuiis Geth, et in compitis Ascalonis publice  predicatur, quam multiplici uenalitate uenetur in diuersis ecclesiis dignitates, et quam obstinatus in ambitione sua nec perditionem Simonis, nec lepram Giezi reformidet [47 1Kb] . Nuperrime autem factus est populi sibilus, et commune ludibrium; quia mane mercatus archidiaconatum, eumdem sero perdidit. Ipsum enim enormibus obligatum debitis, et ideo non esse soluendo, uenditor intellexit. Iocandum est de archidiaconatu istius; sicut uatinium unius diei consulem Cicero in libro Tusculanarum legitur [48 1Kb] delusisse: Magnum, inquit, ostentum anno uatinii factum est, quod illo consule, nec bruma, nec uer, nec estas, nec autumnus fuit. Querenti deinde uatinio quare ad eum Cicero non uenisset, respondit: uolui in consulatu tuo uenire, sed  nox me comprehendit. Nepos uester in diuersis ecclesiis diuersos adeptus est turpi commercio personatus. Non enim intrauit per ostium; quandoque auditurus uerbum illud terribile: Quomodo huc intrasti, non habens uestem nuptialem [49 1Kb] ? Scitis quia uestis nuptialis est caritas, humilitas et honestas. Hunc autem non promouet honestas, sed cupiditas; non moralitas, sed uenalitas; non scientia, sed pecunia; non electio, sed ambitio; non meritum, sed pretium; non uirtus aut sanctitas, sed contractus. uerbum prophete est [50 1Kb] : ue his,  qui edificant Sion in sanguinibus! ue qui congregant non sua, usquequo aggrauant contra se densum lutum! Cum sit persona, uel potius bellua multorum capitum, hydram tamen et Briareum, ceteraque monstruosa prodigia multarum facierum numero; aut potius personarum multiplicitate transcendit. Detestanda quidem presumptio est; quod insufficientiam suam non considerat, quod uires suas, et dignitatum, quas usurpat, onera non compensat. Cum Dominus mitteret Moysen in Aegyptum pro liberatione populi: Quis inquit, ego sum ut uadam ad Pharaonem liberare populum de Aegypto [51 1Kb] ? Licet eum elegisset Dominus tanquam dignum, ipse tamen tanta legatione se humiliter reputabat indignum. Qua fronte, queso, preesse presumit,  qui prodesse non nouit? Teste Hieronymo [52 1Kb] , non taurus degener, sed qui ceteros fortitudine superat, precedit armentum [53 1Kb] . Elephantorum etiam gregem ille qui omnibus excelsior est antecedit et ducit. Nonne tibi uidetur insanus, qui omnino nauigationis ignarus in discrimine tempestatis peritissimos nautas contemneret, ipse autem in suam et aliorum perniciem temeritate sua nauis magisterium usurparet? In Mattheo [54 1Kb] scriptum est: Cum uideritis abominationem desolationis sedentem in templo, tunc ue pregnantibus et nutrientibus! ac si diceret: Cum uideritis in Ecclesia ambitiosum et fatuum melioribus preeminentem: ue his, qui per prelati prudentis industriam a spiritu timoris  Domini conceperant; et cum cepissent facere uite fructum, per malitiam successoris fecunditas uersa est in aborsum. Ideo conqueritur Ecclesiastes [55 1Kb] , et dicit: uidi malum, quod est sub sole, stultum positum in dignitate sublimi, et sapientes sedere deorsum. O negotiatio detestanda, pro honore transitorio animam perdere, tantumque pecunie numerare pro reditu, quantum de obuentionibus eius non possit per quinquennium obuenire. De anime perditione aut salute taceo; nam de anima ultima questio est apud eum. Non attendit miserrimus, quid super eum cogitet terribilis in consiliis super filios hominum [56 1Kb] Deus. Quis scit, si hodie uel cras subitatio mortis eum rapiat, et non sit, qui eripiat? Sicne illum dementauit ambitio, ut per fas et nefas  ecclesiarum personatus acquirat, nec proponat  Deum ante conspectum suum, nec uereatur iudicia Dei, nec illud saltem tonitruum diuine indignationis attendat: Stulte, hac nocte repetent animam tuam, et que parasti cuius erunt? [57 1Kb] Infelix, ob inanis glorie uentum suam animam iugulat, et insuper se infinitis et insolubilibus debitis obligare non cessat. Certe publica omnium estimatione tota Turonensis archiepiscopatus subuentio uix sufficeret eum ab ere alieno eximere. Miror, nec ad plenum mirari sufficio, si uel ad unius hore dimidium possit ei somnus obrepere sub tanto pondere debitorum, inter tot fenorum cruces, quibus a Iudeis torquetur, inter tam multiplices et urgentes molestias creditorum. Cicero in libro Tusculanarum refert [58 1Kb] , quod Augustus Cesar audiens quemdam  Romanum equitem decessisse, qui sestertia ducenta eris alieni uiuendo celauerat, culcitram bicubitalem, que in bonis defuncti reperta est, petiit. Querentibus quare hoc ageret: Culcitra hec, inquit, ad somnum habenda est, in qua potuit dormire, quem tanta debiti moles iugiter debuerat anxiasse. Credo autem, quod nepos uester suorum angustias debitorum solatietur, et releuet illo epigrammate Martialis [59 1Kb]

Sexte nichil debes, nil debes Sexte fatemur.
   Debet enim si quid soluere Sexte potest.

Debita eius sunt utique poma illa in Sodomis que sicut B. Augustinus libro uicesimo primo De ciuitate Dei refert, speciosa quandoque sunt et matura, sed attentata morsu in fumum et fauillam  subito euanescunt. uana equidem et inanis est contra eum actio creditorum, quam euacuat inopia debitoris.



EPISTOLA CXXI. AD I.  ROTHOMAG. DECANUM.

ARGUMENTUM.---Hortatur Rothomag. decanum ne occasione Hierosolymitani belli ecclesias sinat opprimi exactionibus; ac ne profectio, ut alias, diutius differatur.

Charissimo Domino et amico I. Rothomagensi decano, M. PETRUS Blesensis archid., salutem et sincere dilectionis affectum.

Cum in contractu bone fidei exactissima diligentia requiratur, rogo uos in ea fide sociali et amicitia, quam contraximus ab antiquo, quatenus in  Domini nostri negotio, de quo alias uobis scripsi,  uigilantia uestra sic excubet, ut non solum corporis commoditatem sed et salutem anime, uestra in eo cautela procuret. Magnificauit uos Dominus in conspectu regis, et ceteris in ducatu suo post uestrum auunculum uos prefecit  . Geratis ergo uices Aioth fortissimi iudicis Isrel ambidextri [60 1Kb] , qui erat tam in dextra quam in sinistra expeditus. Et uos sic eum per temporalia deducatis, ut non amittat eterna. uerbum Salomonis est: Da partes septem, necnon et octo  ; nam non solum oportet et agere ea que expediunt, ad presentem huius septenarii uitam, sed ea que respiciunt ad octauam. Insta ergo, et instantius eum mone, ut in timore et humilitate se per omnia diuine subiiciat uoluntati; nam uita in uoluntate eius [61 1Kb] . Sit sollicitudo  uestra, ne transeat in affectum cordis, ne sequatur concupiscentias mundi, ne in uano accipiens animam suam, pro ratione uoluntatem habeat, et omisso uenerande maturitatis consilio imprudentioribus acquiescat. Certe regnum Roboam filii Salomonis diuisum est, quia spretis senioribus iuniorum consilium preelegit [62 1Kb] . In primis uiriliter state pro domo Domini, ne per uestram incuriam humilietur status ecclesiastice dignitatis. Ecclesia quidem a diebus antiquis libera est, et filii eius, qua libertate Christus nos liberauit, dicens in Euangelio [63 1Kb] , quia filii liberi sunt. Si autem angariatur exactionibus et oppressionibus potentium, cogitur ancillari; iam ipsa est Agar, que seruit cum filiis  suis. Sed quid dicit Scriptura? Eiice ancillam et filium eius [64 1Kb] : si principes uestri noue peregrinationis obtentu uolunt orbem describere, et Ecclesie Christi tributariis functionibus characterem seruitutis inurere; qui filius Ecclesie est ex aduerso ascendat, mori potius eligat quam seruire. Arguuntur a Seneca, Catilina et L. Sylla, quia pax eorum fuit bello deterior [65 1Kb] , subiectumque sibi populum plus exactionibus tyrannicis, quam hostes preliis afflixerunt. De collectis igitur faciendis, et de ducendo exercitu princeps uester non suum sequatur  arbitrium, sed semper animum eius precedat, et omnia eius gesta preordinet studiosa deliberatio sapientum. Panetius in libro Tusculanarum asserit: neque ducem bello, neque principem domi posse salubriter magnas res agere, si eat post impetum cordis sui, si non omnia eius negotia depingat ante rei aduentum maturioris causa consilii. Unum rogo et consulo, ne opus Dei, sicut alia uice, frustratoriis dilationibus protrahatur. Scriptum est: Maledictus, qui facit opus Dei negligenter [66 1Kb] . Cesar [67 1Kb] audita rebellione Pontice regionis, illuc armatas acies sine dilatione direxit, fuitque tanta festinatio uictorie, ut in pompa triumphali tria hec uerba diceret: ueni, uidi, uici [68 1Kb] . Assyriorum regina Semiramis erat circa cultum capitis sui occupata;  et nuntiatum est ei Babyloniam rebellare. Ipsa uero adhuc soluta una parte crinium ad bella cucurrit; nec prius composuit incultam capitis partem, quam urbem et ciues illius in suam redigeret potestatem [69 1Kb] . Inducere possemus exempla multorum, sed sufficiat pro exemplo biennalis illa ditio nouissime peregrinationis, que toti Christianitati uersa est in singultum. Illud etiam, quod uiam suam ab exactionibus inceperunt, et uiaticum sibi de rapinis pauperum et ecclesiarum spoliis confecerunt. Fuit propterea hec uia illorum scandalum ipsis. uerbum quidem Salomonis est: Initium uie bone facere iusta [70 1Kb] . Inter iustorum autem et impiorum uias sententia diuina distinguit. Quoniam  nouit Dominus uiam iustorum, et iter impiorum peribit [71 1Kb] . uale.





EPISTOLA CXXII. AD WILLELMUM RHEMENSEM ARCHIEPISCOPUM  .

ARGUMENTUM.---II. Cantuar. archiepiscopus Rhemensem archiepiscopum laudat a caritate prestita S. Thome martyri, cum in exsilio esset, eumque rogat ut sue fame detractoribus non facile credat, et ueterem erga se amorem conseruet.

uenerabili Patri et domino WILLELMO Dei gratia Rhemensi archiepiscopo, apostolice sedis legato, HUBERTUS diuina miseratione Cantuar. archiep.  ,  totius Anglie primas et apost. sedis legatus, salutem in auctore salutis.

Regi glorie et gratie largitori gratiarum refundimus actiones, quia iuxta uerbum Iob [72 1Kb] pacem faciens in sublimibus suis, in terris etiam principes nostros ad pacem uestro labore, uestra mediante industria reformauit  . Propterea et apud homines publici fauoris gratiam obtinetis, et in terra sanctorum, pacem Dei, que exsuperat omnem sensum [73 1Kb] , fiducialiter exspectatis. Ab eo siquidem die, quo me in sinu uestre dilectionis et gratie suscepistis, iugiter in precordiis meis erga uos deuotio sincera coaluit; illudque inter desiderabilia nostra reputauimus precipuum, si oblata occasione quod habemus in uotis, possemus operibus exhibere. Ad  omne tamen dilectionis et obsequii debitum nos eminentie uestre fortius obligauit, quod amici nostri, scilicet B. Thome martyris, uices nobis, licet non sufficientibus, dispensatio diuina commisit. Non excidit a communi memoria, quantis et quam piis humanitatis officiis uobis innata liberalitas releuauit eius exsilium  ; et adhuc eleemosynas uestras enarrat omnis Ecclesia sanctorum. Proposuerat autem uobis ad meritum respondere, sed uitam et propositum eius mors intempestiua prescidit. Profitemur uero nos gratie martyri exhibite perpetuo debitores, tanquam successores illius; et utinam eius, quam habuistis ad ipsum, dilectionis heredes! Sane audiuimus quod frater ille uester, de quo mihi quandoque scripsistis, in  suggillationem nostre opinionis eminentie uestre quedam de nobis sinistra suggessit; uerumtamen non est credendum omni spiritui, sed probandi sunt spiritus, utrum ex Deo sint [74 1Kb] . Illud etiam quodam iure nature in contractum amicitie uenit, ne ad delatorum suggestiones aduersus amicum alicuius nota suspicionis obrepat, donec eum euidentia facti deliquisse conuincat. Scitis equidem, quod odio quodam quasi hereditario decessores illius a diebus antiquis contra Ecclesiam nostram contentiose egerunt. Iste etiam a primordio sue promotionis in contumeliam nostram omnes conatus suos studuit experiri. Quod si nobis detrahit, si nos apud homines iudicat, ut uerbo utamur Apostoli, pro minimo  est, ut ab illo homine iudicemur [75 1Kb] . Nouimus sue mentis impetum, et uos quandoque a fructibus eius cognoscetis eum. Nouit scrutator cordium Deus, nos uexationibus, quas sustinet in presenti fraterne compati caritatis affectu; promptumque apud nos inuenisset de sua tribulatione solatium, si se dirigi, si consuli sibi permitteret, si modestiam prescriberet actionibus suis, si denique ullum dedisset ei uexatio intellectum. Claudemus epistolam, et ut eius prolixitas ad compendium redigatur, in Christi uisceribus, in recordatione martyris, et in ea caritate, qua nos mutuo dilexistis, nos et Ecclesiam nostram deuote et humiliter uobis ad gratiam commendamus.



EPISTOLA CXXIII. AD. R.  LONDONENSEM EPISCOPUM.


ARGUMENTUM.---Declarat se ad sacerdotalis eminentie gradum ex diaconatu progredi nolle, non ex contemptu; sed ex reuerentia. Deinde ostendit neminem cogendum ad sacerdotium.

Reuerendo Patri et domino Dei gratia Londoniensi episcopo, suus PETRUS Bles. Bath. archid., salutem in eo sine quo non est salus.

Scio quia ex intima dilectione, et caritate non ficta procedit quod uultis et petitis me induci, aut, si oportuerit, attrahi et compelli ad ulteriorem diuini mysterii gradum. Inprimis sanctitatem uestram indubitanter scire desidero quod inestimabiliter me deterret sacerdotalis eminentie gradus; et quod illum differo, uel recuso, facit reuerentia, non contemptus. Magna est, et supereminens celestis dignitas  sacramenti; et quis poterit ad eam! Scio quia hostia hec singulariter animas ab eterno interitu saluat, dum Unigeniti Dei mortem salubre mysterium representat. Sane Christus, qui surrexit a mortuis iam non moritur: mors illi ultra non dominabitur [76 1Kb] , et tamen in seipso immortaliter et incorruptibiliter uiuens pro nobis in mysterio altaris quotidie immolatur. Scioque et aperte profiteor, tempore immolationis in ipsa hora incensi, celos ad uocem sacerdotis aperiri, angelos presentes assistere, unum et idem ex uisibilibus et inuisibilibus fieri, et operatione sancti Spiritus terrena celestibus iungi [77 1Kb] . Magnum itaque hoc est sacramentum supra omnem estimationem, supra omnem intelligentiam,  supra omnem eminentiam, in quo salus est mundi, pretium seculi, pretium sine pretio, pretium impretiabile. De ipso Apostolus loquens: Magnum est, inquit, sacramentum hoc pietatis, manifestatum in carne, iustificatum in spiritu, apparuit angelis, predicatum gentibus, creditum mundo, assumptum in gloria [78 1Kb] . uerbum prophete est: Mundamini, qui fertis uasa Domini [79 1Kb] , quanto mundiores esse oportet, qui in manibus, et in corpore portant Christum? Quibus Apostolus dicit: Empti estis pretio magno: glorificate et portate Christum in corpore uestro [80 1Kb] . Sacerdotem hoc sentire oportet, quod et in Christo Iesu; non solum, ut se per humilitatem exinaniat, sed ut crucifixionem Domini representans stigmata eius portet in corpore suo,  et in ara cordis seipsum Domino crucifigat. uerbum Salomonis est: Sedisti ad mensam diuitis, scito quia eadem te preparare oportet [81 1Kb] . Nam et in Leuitico sacerdos pellem hostie retinet [82 1Kb] : quia ordo sacerdotalis expostulat ut, dum in mensa altaris hostiam immolat salutarem, quadam contritionis cruce hostie se conformet. Olim paschalis agnus non comedebatur, nisi cum lactucis agrestibus et amaris; precingebantur etiam renes: in quo et amaritudo penitentie, et continentie munditia designatur. In utroque etiam poste sanguis agni ponebatur, ut sacerdos sacramentum Dominice passionis non solum ore ad redemptionem, sed corde ad imitationem suspiciat: quia tunc demum ei hostia proderit, si, seipsum hostiam faciens,  uelit humiliter et efficaciter imitari quod agit. uerbum Apostoli est: Probet autem se ipsum homo, et sic de pane illo edat, et de calice bibat [83 1Kb] . O quam felix, qui probatus inuentus est! Proba me, Domine, et tenta me: ure renes meos, et cor meum [84 1Kb] , ut tanto sacramento dignus inueniar! Terribile enim est, quod sequitur: Qui manducat meam carnem, et bibit sanguinem meum indigne, iudicium sibi manducat et bibit [85 1Kb] . Domine Iesu Christe, sacramentum corporis et sanguinis tui, quasi pignus et obsidem celestis gratie dimisisti, et in eo constituisti nobis, non mortem, sed uitam, non iudicium, sed salutem. Quam perditus ergo est qui redemptionem in perditionem, qui sacrificium  in sacrilegium, qui mysterium in parricidium, qui uitam conuertit in mortem. Prohibet Dominus in lege Moysi ne de agno paschali comedat peregrinus, aduena, uel immundus. Quanta ergo, et quam damnabili temeritate sacerdos indignus ministrare presumit, qui, ut uerbo utar Apostoli, Filium Dei conculcat, et sanguinem testamenti pollutum  ducit, in quo sanctificati sumus, et spiritui gratie contumeliam facit [86 1Kb] . Sacerdotibus dicitur, per prophetam: uos sancti Domini uocabimini, ministri Domini, dicetur uobis [87 1Kb] . Et subiungit: Omnes, qui uiderint eos, cognoscent illos, quia isti sunt semen; cui benedixit Dominus [88 1Kb] . uideo autem hodie, quod et flens dico, innumeros illitteratos, aut potius idiotas, et nichilominus carnaliter conuersantes, usurpare tanti officii gradum: ita quod sacramenti dignitas ex indigna numerositate uilescit, et euenit quod Osee propheta conquerendo deplorat, et dicit: Multiplicauit populus altaria ad peccandum, facte sunt eis are in delictum [89 1Kb] . Ideo raro sacrificat Carthusiensis ordo  . Sicut enim solet generari ex assiduitate contemptus, sic accenditur ex ipsa  raritate deuotio. Sane non habent potestatem edere de celesti altari, qui tabernaculo carnis deseruiunt [90 1Kb] . Illis enim, qui carnalibus desideriis insumuntur, calix Domini uertitur in fel draconum, angelorum panis aufertur et eis manna celeste putrescit, pluitque super eos Dominus sicut puluerem carnes [91 1Kb] . Notandum autem quod eodem sole carnes indurantur, et manna liquescit, quia iuxta diuersorum exigentiam meritorum quosdam Deus in sua malitia obdurari permittit, alios ad salubres lacrymas pia deuotione resoluit. Cumque ille quasi languente et fastidiente stomacho tanquam furfur et corticem sacramenti recipiat; anima istius ex celesti adipe, ex diuini tritici medulla pinguescit. Spiritus illius est, sicut mons Gelbe, super quem  nec ros nec pluuia cadit; isti uero quasi hereditati sue Deus pluuiam uoluntariam segregauit [92 1Kb] . Ex inordinata et indisciplinata multitudine sacerdotum hodie datur ostentui nostre redemptionis uenerabile sacramentum. Nam qui debuerant esse uicarii apostolorum, et filii Petri, facti sunt socii Iude, et preambuli Antichristi. uerbum quippe Gregorii est: Qui Christi corpus indigne conficit, Christum tradit, ut Christus, dum traditur, dicat: Ecce manus tradentis me mecum est in mensa [93 1Kb] . Augustinus super illum uersiculum, Dederunt in escam meam fel [94 1Kb] : Grauius, inquit, peccant, offerentes indigne Christum regnantem in celis, quam qui eum crucifixerunt ambulantem in terris. Et idem:  magis peccant, qui tradunt Christum peccatoribus membris quam qui tradidit ipsum crucifixoribus Iudeis. Et adaptat sacerdotibus prauis illud lamentabile uerbum Christi: Dederunt in escam meam fel, et in siti mea potauerunt me aceto [95 1Kb] . Dominus equidem salutem nostram sitit et esurit: et ideo damnabiliter peccat qui ad corpus eius cum  felle conscientie praue, et cum aceto iniquitatis accedit. uerbum B. Hieronymi est: Pertidus Iudeus, perfidus Christianus: ille de latere, iste de calice sanguinem Christi fundit. Porro Ioseph piis manibus corpus Christi baiulauit, iste uero pollutis manibus, et quibus paulo ante scorti pudenda tractauit. Salutem hominum tangit, et recipit ore, quo paulo ante basia meretrici impresserat. Ille qui fuerat Christi membrum, tollit membrum Christi, dicit Apostolus, et facit membrum meretricis. Qui enim adheret meretrici, unum corpus, unumque membrum efficitur cum ea [96 1Kb] . In hoc membro abominabiliter ponitur et detestabiliter corpus Christi. Repositum fuit illud pretiosissimum corpus in sindone munda, et in monumento nouo [97 1Kb] :  iste autem in ore adhuc potu hesterno fetente, et in sentina uentris adhuc precedente crapula estuante demergit eum, quem angeli prospicere concupiscunt, quem prospiciendo delectationes eternas accipiunt. Nonne potius Antichristianus, quam Christianus iudicandus est, qui quantum in se est, Christum iam factum impassibilem ita tractat indigne, ita probris afficit, ita crudeliter interimit, et sepelit inhoneste? uerum, quia celestis animaduersionis sententiam, sicut Dathan et Abiron [98 1Kb] in ipsa sui sacrificii usurpatione non sentiunt, diuinum putant euasisse iudicium, dicentes cum uxore Manue: Si Dominus uoluisset nos occidere, non suscepisset sacrificium de manu nostra [99 1Kb] . Certe Maria, quam  Christi caritas uehementer accenderat, prohibetur Dominum tangere [100 1Kb] . Ioannes etiam Baptista, quo maior inter natos mulierum, testimonio Christi, non surrexit, uertici Saluatoris angelicis potestatibus tremendo manum ueretur apponere [1 1Kb] : et filius plorationis eterne, manu sacrilega, et ore polluto sacramentum, in quo uita eterna est, recipit, ipsumque sibi damnabiliter incorporare, aut potius incarcerare presumit. Prius per penitentiam, et longum usum erat expianda omnis iniquitas, ut perueniretur ad cornu altaris, id est, ad tanti gratiam sacramenti. Lauabo, inquit, Propheta, manus  meas, id est, opera, et sic circumdabo altare tuum, Domine [2 1Kb] . Et idem: Emitte lucem tuam, et ueritatem tuam: ipsa me deduxerunt, et adduxerunt in montem sanctum tuum, et in tabernacula tua: et sic introibo ad altare tuum, Domine [3 1Kb] . Lauandi sunt equidem omnes interiores affectus. Nam in Leuitico, antequam offeratur hostia, diligenter omnia eius intestina lauantur [4 1Kb] . Apparuit Dominus Moysi [5 1Kb] , apparuit et Iosue [6 1Kb] , precipiens utrique ut solueret calceamenta de pedibus suis: calceamenta quippe fiunt de pellibus mortuorum animalium. Terribilis uero locus est, in quo Deo Patri eius Unigenitus immolatur: ideo quisquis accedit ad tante sanctificationis ministerium, necesse prius habet deponere omnem immunditiam operum mortuorum. Res difficilis  et ardua est, ministrare in sacerdotio, animas regere, et, iuxta uerbum Salomonis, mittere se in turbam populi, et alligare sibi peccata duplicia [7 1Kb] . uerbum enim Domini est: Sacerdos meus, qui unctus est, si peccauerit, delinquere faciet populum meum [8 1Kb] . Super quem locum B. Gregorius [9 1Kb] dicit: Scire sacerdotes debent, quod si peruersa perpetrant, tot mortibus digni sunt, quot subditos ad sue perditionis exempla transmittunt. Et quis nouit opera sua? quis scit utrum amore, an odio dignus sit [10 1Kb] ? Delicta quis intelligit? Prauum est cor hominis, et incrustabile [11 1Kb] , abyssus profunda, tenebrosa et inexplorabilis est conscientia peccatoris. Nam, ut de ceteris taceam, si discussero et scopauero  spiritum meum, si lauero me nitro, et multiplicauero mihi herbam borith [12 1Kb] , sordibus intingit me Dominus  . Sic a mortuo perit lauatio, sic lauo laterem, et dum plus sordes excutio, plures excessus inueniens, quos nondum plene, sicut debui, planxi, mihi ex ipsa criminum recordatione sordesco. Ideo tanti sacramenti maiestate deterritus, insufficientiam sanctitatis, quam ille gradus exigit, meticulosus allego. Certe Moyses iam electus in ducem populi, et ad Pharaonem mittendus: Ieremias [13 1Kb] etiam uocatus a Domino, ut populum rebellem erudiat, humiliter se excusant. Nec dubium est, quin  tantum preemineat sacerdotalis dignitas officio ueterum Patrum, quantum res spei, substantia umbre, quantum promissionibus exhibitio ueritatis. Isaias uero, Domino querenti quem mitteret, ministerio predicationis se offerens, prius calculo purgatur altaris [14 1Kb] . Nemo enim aptus est ministeriis spiritualibus, donec sancti Spiritus ardore purgetur. Ob reuerendam huius ministerii eminentiam, B. Marcus, cuius cor et linguam Dominus sancti Spiritus igne purgauerat, quasi tamen adhuc imperfectum suum sentiens pollicem sibi abscidit, ne ad sacerdotium cogeretur. Legimus, quod cum B. Ammonius ad regimen populi traheretur inuitus, aurem sinistram ferro sibi radicitus secuit, dicens: Lex diuina neminem precisa aure permittit fieri sacerdotem.  Reuersi sunt ergo clerus et populi ad Timotheum tunc temporis patriarcham, qui Ammonium, non solum si auribus mutilatus, sed si naribus truncatus esset, propter sanctitatem ipsius censuit promouendum. Reuertentibus illis, et iterum trahentibus uirum Dei, atque cogentibus: Linguam, inquit, meam, propter quam uobis placeo, si me ulterius cogitis, propriis dentibus amputabo; et sic tandem sibi relictus est. Ad hec Paulus Eremita, Antonius, Apollonius, Mutius, Hilarion, Paphnutius, et uterque Macarius, et Arsenius, beatus etiam Benedictus, ceterique uiri nominatissime religionis, quorum memoria in benedictione est, nunquam gradum sacerdotii attigerunt; in sua  tamen simplicitate saluati sunt. Sicut enim [15 1Kb] B. Odilo Chuniacensis abbas in exhortationibus scribit, istorum singuli una hora diei, Dominice passionis, nostreque redemptionis beneficia quasi in fasciculum memorie deuote ac fideliter colligebant, et sic in timore et humilitate, hec ad fruendum suauiter, firmiter in sua conscientia recondentes, corpus Domini spiritualiter manducabant. Sic Dominus precipit apostolis dicens: Hoc facite in meam commemorationem [16 1Kb] . Et adiungit abbas: Sicut enim sacramentum quandoque indignus, sic rem sacramenti non recipit, nisi dignus. uoce humana explicari non potest, cum quanta deuotione confici, cum quanta cautela dispensari, cum quanta reuerentia suscipi debet corpus Christi. Conficere  uereor, quod affecto suscipere; nam cum utrobique pura conscientia exigatur, tamen uita perfectior, et conuersatio eminentior propter uarias illius ordinis circumstantias a sacerdote requiritur. Utinam  modernorum sanctitas tanta esset, ut emulande uirtutis exemplo nobis desiderabilem appetitum sacerdotalis gradus immitteret. Preterea Leuiticus ordo non omnino immunis est ab onere, nam districte ad exactissimam tenetur obseruantiam honestatis. Unde Apostolus in Epistola ad Timotheum: Diaconos, inquit, oportet esse pudicos, ut episcopos, non bilingues, non multo uino deditos, non turpe lucrum sectantes [17 1Kb] . Ex quibus aperte colligitur, quod continentia, quod sobrietas, et circumspecte uite custodia diaconis indicta sit; quod precidenda est ab eis omnis ambitio, et omnia, in quibus temporalis lucri turpitudo uersatur. Loquitur Dominus ad Moysen, dicens: Non eligatur sacerdos, aut Leuita, nisi qui dixerit patri suo et matri sue: Nescio  uos [18 1Kb] . In quo amputatur non solum occasio culpe, sed affectio parentele. Ideo et ego elongaui fugiens [19 1Kb] a parentibus meis; nondum tamen in hac peregrinatione mea ualeo ad plenum obliuisci populum meum et domum patris. Cum iuxta institutionem Apostolicam [20 1Kb] pertineat ad ordinem Leuiticum ministrare mensis; et nichilominus annuntiare uerbum Dei: magnum mihi est, et super conatus meos sufficienter implere diaconum. Sepe a iuuentute mea me domini mei Cantuarienses archiepiscopi monuerunt instantius, ut promoueri ad sacerdotium consentirem. Ego autem sollicitus exspectabam, ut uel opportuna exsilii uel martyrii occasio se offerret, quatenus exemplo B. Thome in arena huius mundi pugnantibus deuotus assisterem;  beatique Laurentii uestigia humiliter adorans, Leuitici gradus officium publice profiterer, et dicerem domino ac patri, si forte ad pugnam sine me festinaret: Quo progrederis sine filio, pater? quo sacerdos sine ministro properas? experiere certe utrum idoneum ministrum elegeris, cui commiseris Dominici corporis et sanguinis consecrationem  . Nobis enim diaconis consecratio illius saluatricis hostie committitur, non ut conficiamus, sed ut conficientibus humiliter assistamus. Et que absurditas est, si diaconi, et maxime archidiaconi in suo ordine perseuerent? Nam hunc ordinem archidiaconatus canonica censura prescribit; et sicut episcopatui presbyteratus annexus est, sic et archidiaconis  diaconatus ordo quadam consequentia inseparabili counitur. Ideo simplices diaconi, urgente necessitatis uel utilitatis instantia iuxta Carthaginense concilium ad eminentiores ordines  possunt cogi; sed quod ad hoc de iure arctari possit archidiaconus, nunquam legi. Imo e diuerso B. Gregorius [21 1Kb] precipiendo decreuit Natalem episcopum Salonitane Ecclesie, et usu, et honore pallii destitui, quia Honoratum eiusdem Ecclesie archidiaconum inuitum fecerat in presbyterum ordinari. Inter cetera uero, que circa similem casum scribit Simplicius papa Ioanni Rauennati archiepiscopo, hec uerba leguntur [22 1Kb] : Priuilegium dignitatis meretur amittere, qui permissa sibi abutitur potestate. Ideoque denuntiamus, quod si posthac aliquid tale presumpseris, et aliquem, seu episcopum, seu presbyterum, uel diaconum inuitum facere posse credideris, ordinationes Rauennatis Ecclesie, uel Aemilie tibi noueris auferendas. Salua uero pace  et reuerentia Gelasii pape, hi qui in sacro eloquio exercitatos habent sensus, uel non approbant, uel reuerentia filiali se excusant, quod ab eo scriptum est, ut uidelicet illis, qui sacerdotium differunt, aut a susceptione illius ordinis se excusant, minores honoribus et stipendiis preferantur, ut honorem, quem fugerant, appetere nitantur, et questum. Sane non honor, aut questus debet esse ordinis occasio, sed Christi caritas, et anime salus. Gregorius in Registro [23 1Kb] quemdam episcopum comminando redarguit, eo quod archidiaconum suum reclamantem ad sacerdotium promouisset. Illi uero epistole quedam interserit, dicens: Sicut iustum est, ut nemo credere  compellatur inuitus, ita  censendum puto, ne quis a sui ordinis gradu desistere compellatur. Porro dignitatis turbato ordine, archidiaconi hodie sacerdotibus preeminent, et in eos uim et potestatem sue iuridictionis exercent. Eapropter archidiaconum in presbyterum promoueri non est honorem eius augeri, sed minui. Licet enim in adeptione potioris gradus possit in quibusdam; sicut tetigimus, locum habere coactio, tamen quod quis a superiori statu descendere compellatur, expresso scimus contraire decreto. Sicut apertissime liquet ex epistola Gregorii pape [24 1Kb] ad Ioannem Syracusanum episcopum, que sic incipit: Quorumdam ad nos relatione peruenit. Et ex illo noto et solemni capitulo Augustini [25 1Kb] : Displicet tibi. Quomodo ergo destituetur quis a gradu,  quem canonice adeptus est, maxime cum ex ipsa destitutione decrescat? Nam in Cabilonensi concilio iure communi sancitum est ne quod aliquis legitime  obtinuit, nisi graui culpa interueniente, amittat. Hic uero quedam honoris amissio est; nam, si diligentius attendatur archidiaconorum preeminentia, et depressio simplicium sacerdotum, quedam degradationis species est in archidiaconis ista promotio. Ut autem de iure ciuili quedam ad propositum a similibus inducamus, Ulpianus [26 1Kb] disputans de curatore bonis dando, refert Cassium scribere, neminem inuitum cogendum fieri curatorem; et subiungit: uoluntarius ergo querendus est. Credo autem, quod sacerdotes animarum curatores sunt. Unde et Ambrosius dicit: Necesse est ut munda sit sacerdotis manus, que salutem anime curat. Et Salomon: Maxima peccata cessare faciet curatio [27 1Kb] . Item compellere aliquem ad tirocinium,  Iustinianus [28 1Kb] inter turpitudinis causas enumerat; nam et hoc ipsum crimen concussionis importat. Que ergo ratio est, ut archidiaconus sub tanto discrimine anime sic ascendere aut potius descendere coarctetur? Apostolus quidem monet, ut unusquisque in sua uocatione permaneat [29 1Kb] . Et ad Ephesios [30 1Kb] loquens iuxta distributionem sancti Spiritus, in Ecclesia Dei officia diuerse professionis assignat, ut regina stans a dextris Sponsi multiplici uarietate ordinum sit ornata. In figura huius rei Dominus in libro Numeri [31 1Kb] circa tabernaculi ministerium diuersa distinguit officia, ut sint alii Leuite, alii Merarite, alii Gersonite, alii Caathite, alii uero Aaronite. Nec erat ibi ordinum  alteratio, ut unus ordo ad alterum transiret, nisi hoc urgentissima ratio dispensationis exigeret. Postremo nullus sibi honorem, sed qui uocatur a Domino tanquam Aaron [32 1Kb] ; et ideo forte adhuc inter Leuitas, et non inter Aaronitas sors et conditio uestra esset, nisi Dominus dixisset uobis: Amice, ascende superius, [33 1Kb] , et sic uos pontificalibus infulis induisset. Benedictus autem Dominus, qui elegit uos in sacerdotem sibi, sufficientem et idoneum ad dandam scientiam salutis plebi eius, ad predicandum annum placabilem Domino, ad benedicendum populis in monte Garisim, efficacem conuertere incredulos ad prudentiam iustorum, et parare Domino plebem perfectam. uidimus quamplures in Ecclesia Romana in ordine diaconatus usque ad  etatem decrepitam, et exhalationem extremi spiritus ministrasse. Certe dominus Celestinus, qui hodie sedet, sicut ex ipsius ore frequenter accepi, in officio  leuite sexaginta quinque annos expleuerat, antequam ipsum Dominus in summi pontificatus apicem sublimasset. Quare inuitamur ad sacerdotium inuiti? Certe Iosue [34 1Kb] ponit in optione populi Isrel seruire diis Mesopotamie, siue Deo. Et nos quidem liberi sumus; non enim accepimus spiritum seruitutis, sed spiritum qui ex Deo est, in quo clamamus: Abba, Pater [35 1Kb] .---Ubi autem spiritus Dei, ibi libertas [36 1Kb] . Si in hoc spiritu Deus Pater est, et nos ergo filii. Si autem filii sumus, et liberi testimonio Christi uocati per Christum in libertatem glorie filiorum Dei, ut simus filii et heredes [37 1Kb] , filii quidem Dei per Christum, heredes autem Christi per Deum. Nemo igitur, queso, archidiaconos inuitos ordinare presumat; coacta enim seruitia Dominus non acceptat.  Nimirum obsequia, que Deo impendimus, non ex opere sed potius ex uoluntate pensantur. Scio autem quis dixerit: uoluntarie sacrificabo tibi [38 1Kb] . Et ego quidem homo sum, non asinus, ut spontaneus inuiter ad onera, non compellar inuitus. Solet quidem gentilium tyrannorum profana et efferata crudelitas sacrificandi necessitatem uiolenter indicere Christianis. Ego uero Christianus ad sacerdotium forte cogi potero, sed citra libere ac deuote uoluntatis arbitrium nullis unquam altaribus immolabo. uale.



EPISTOLA CXXIu. AD WALTERUM ARCHIEPISCOPUM ROTHOMAG.  . [A. D. 1195.]

ARGUMENTUM.---W. Rothomag. archiepiscopum, exsulantem  ab Ecclesia sua consolatur, eiusque fugam iustam fuisse contra obtrectatores tuetur.

Reuerendo Patri et domino WALTERO Dei gratia archiepiscopo Rothomag., suus PETRUS Blesen. Bathon.  archidiac., salutem et inter aduersa constantiam.

Dum inter principes nostros grassaretur immanis hostilitas  , uos tanquam mediator, tanquam angelus pacis, uarios inter meatus et laboriosos frequentissime fecistis excursus. Eo tempore de pace aut turbatione uestre Ecclesie, nec etiam tenuissimus sermo erat. Triumphastis tandem de proposito, et per industriam uestram in tempore iracundie fuistis reconciliatio. Tunc primum rumor insonuit, quod adhuc Ecclesia uestra tempestatis antique turbinibus uexaretur. Superuenerunt alii firmiter asserentes, quod dominus rex ad omnem unguem dissensionis illius scrupulum complanasset. Fuerunt etiam, qui dicerent: uos de prouincia Rothomagensi  egressum in Alemaniam transmigrasse  . Postremo retulerunt mihi secretius quidam de familiaribus uestris, quod dominus rex uos de partibus illis reuocarat, et ad uestre uoluntatis arbitrium pacem Deo, et uobis honorabilem deuotissimus offerebat. Tanta rumorum uarietate suspensus inter euentus ambiguos anxius estuabam. Scriptum est enim, rumoribus credi oportere, et non oportere. Quidquid autem celestis dispensatio de uestra peregrinatione decreuit, mihi accessisset ad uotorum plenitudinem si solatium uobis in hoc uestre desolationis itinere prestitissem. Scio quam meritorium et commendabile sit apud Deum et homines, comitiuam prestare amicis afflictis, et maxime dominis, ut quibus  in prosperis communicauimus, compatiamur et in duris. Peregrinante Nemi, Ruth Moabitis ab eius latere non recessit [39 1Kb] . Querit Hieronymus [40 1Kb] , quid propter hoc retribuerit ei Deus? et subiungit:  Christus ex ea nascitur. Experimento nouerunt Ecclesie nostre nuntii missi frequenter ad dominam reginam, penes quam eo tempore conuersabar uos etiam scire credideram quanto zelo, quantaque industria uestrorum sepius emulorum machinamenta frustrassem. Teste Petro capellano eius et concanonico nostro, quia uos et causam uestram multiplici ratione tuebar, ita quandoque excanduit in me, ut uerecundie muliebris oblita in spiritu Hecates uel Tisiphones contra me probris et contumeliis intonaret. Nunc etiam dominus Cantuariensis egre fert absentiam meam, gratanter acceptat consortium meum, eique uidetur honesta et utilis mea conuersatio circa eum. Siue cum eo sum, siue cum  domino rege, uel cum alio sum, anima mea uobiscum est. Sane Ionathas cum patre suo Saul corporaliter uersabatur, et erat anima eius cum Dauid [41 1Kb] . Cum autem Chusi Arachites Dauid fugienti a facie Absalon [42 1Kb] , uellet prestare comitiue solatium, remisit eum cum Sadoch et Abiathar sacerdotibus, sciens quod residentia eorum circa Absalon fructuosior esset sibi, sicut postea rei exitus declarauit. uiderit prudentia uestra, quid expediat uobis, et mihi. Ego in uespera uite mee sum. uotiuum mihi est, nouissimos dies meos offerre Altissimo, qui dies antiquos perdidi, quia perdite uixi. Utinam sic curratis, non quasi in incertum; sic pugnetis, non quasi era uerberans; sic cor uestrum stabiliatis  in Domino, ut sitis inter filios excussorum [43 1Kb] . Diligenter deliberate uobiscum, et iuxta euangelicam parabolam [44 1Kb] sedentes, prius computate sumptus, et uidete, si ei possitis cum decem millibus occurrere, qui cum uiginti millibus uenit ad uos. Qui ergo arripuistis opus fortitudinis, fundate intentionem uestram in lapide adiutorii, stabilite uos in fundamentis Sion, et animum uestrum aduersus omnes persecutiones et iniurias ad solidum conquadretis. uidete quod solus Christus, qui summa iustitia est, sit in causa tanti propositi. uerbum enim B. Petri est: Si pro Christo patimini, beati [45 1Kb] . Et adiungit: Nemo ex uobis patiatur, ut fur, aut alienorum appetitor [46 1Kb] . Mortem siquidem pretiosam facit in confessoribus uita, in martyribus causa. In omnibus  ergo uexillum Christi, et titulum innocentie preferatis. Noui magnanimitatem uestram; et scio, quia uestro magno cordi nichil est magnum, nichil graue uel arduum. Ecclesia quidem, que est mater nostra, libera est, sed hodie cogitur ancillari cum Agar [47 1Kb] . Ideoque migratis, ne uideatis Ecclesie uestre mala, sicut propheta [48 1Kb] lamentatur, et dicit: Migrauit Iudas propter afflictionem et multitudinem seruitutis. Sed cum Dathan et Abiron turbe populares absorbeantur a terra [49 1Kb] , et descendant in infernum uiuentes, qui irritare presumunt Aaron sanctum Domini, qui insurgunt aduersus Dominum, et aduersus Christum eius. Iam per ipsos operatur Antichristus mysterium iniquitatis. uos autem uiriliter  agite, et confortamini, recolentes, quod in Prouerbiis legitur, quia nomen Domini maxima fortitudo [50 1Kb] ; iustus autem de angustia liberabitur, et tradentur impii pro eo [51 1Kb] . Ipsi nunc iactitant se preualuisse in uanitate sua, quorum gaudium, ut uerbo Iob utar, est ad instar puncti [52 1Kb] , quorum finis interitus [53 1Kb] , quorum sepultura sepultura asini [54 1Kb] , quorum retributio ignis et uermis. Inauditum est quod Ecclesie persecutores ultricem illius manum euaserint, qui potentes potenter punit, qui semper superborum et sublimium colla propria uirtute calcauit. Nam si ad tempus supra dorsum iusti fabricare peccatores permittit, ei coronam glorie ex ipsa impiorum malleatione componit. De his autem, qui sacerdotibus Domini sunt rebelles scribit Amos  propheta [55 1Kb] , et dicit: Uxor tua in ciuitate fornicabitur, filii ac filie tue in gladio cadent, terra tua in funiculo metietur. In terra polluta morieris, et populus tuus de terra sua captiuitate migrabit. Quidam de familiaribus nostri principis fugam uestram detractorie arguunt, et ea que uobis dictat amor iustitie elationi mentis ascribunt. Sic de suorum dentium sanitate gaudeant, sicut ista ex affectu filiali pronuntiat. Certe nemo sapiens uestrum  causatur egressum: docet enim Dominus de una ciuitate in aliam fugere [56 1Kb] . Ipse quandoque a Iudeorum facie se abscondit [57 1Kb] , et eius imitator Apostolus persecutores suos in sporta demissus euasit [58 1Kb] . Sancta uero est et Deo accepta elatio, contra malitiam superbie, diuitias et honores, atque principum familiaritatem propter iustitiam contemnere; nobilis superbia est, nobilissima uero, si ipsa confusio contemnatur inconfusibiliter propter Christum, qui sicut Apostolus scribit [59 1Kb] , proposito sibi gaudio sustinuit crucem confusione contempta. Apostolis et apostolicis uiris a Domino dictum est: Fortitudinem gentium comedetis, et in gloria eorum superbietis [60 1Kb] . Sapientia etiam in libro sui nominis dicit: Apud me sunt opes superbe, et gloria [61 1Kb] . uos autem hanc  habere superbiam quibusdam uiua uoce respondi, et quia in transitu festinabant, ego eos persecutus sum litteris, que adhuc exstant, in quibus animi uestri dotes aperte descripsi, et qualiter uobis olim lenocinante dignitatis fastigio, et prosperitatis aura statum conscientie uestre uentose laudis extollentia mouere non potuit; sed eratis, sicut Petrus apostolus docet [62 1Kb] , forma gregis in populo, uestrisque subditis secure cum Paulo dicere poteratis: Non, quia dominamur fidei uestre, sed adiutores sumus gaudii uestri [63 1Kb] ; non ambuletis in magnis et mirabilibus super uos; quodam enim eleganti artificio ministrandi in diuitiis et honoribus sensistis humiliter, et omnem in potestate gloriam repressistis.  Si ergo detractores, sicut Apostolus dicit [64 1Kb] , Deo odibiles uos deprauant, recolite uerbum Isaie [65 1Kb] , dicentis: Opprobria et blasphemias eorum ne timueritis, in proximo est, ut obstruatur os loquentium iniqua. Adhuc respondebitis exprobrantibus uobis uerbum: Non est seruus maior domino suo [66 1Kb] . Christus pro nobis opprobria non erubuit; nec uobis erubescenda sunt pro Christo. Si peruersa malignitas subuertere cogitat Ecclesie dignitatem, cogitat e contrario Deus eam in statum erigere meliorem; nec dubium est quin cogitatio diuina preualeat. Iurauit enim, Dominus exercituum dicens: Si non, ut cogitaui, ita erit, et quomodo mente tractaui sic eueniet [67 1Kb] ; si totum mare huius seculi contra Ecclesiam feruens ebulliat et feratur in impetu, Christus  ambulat super aquas; uentique et mari obediunt ei [68 1Kb] . Quod si Christus in naui dormiat, excitetur orationibus clamantium: Exsurge, quare obdormis, Domine? Tempore diluuii concussa inundationibus arca erecta est in sublime. Eius enim concussio, ipsius erectio est; quia sicut B. Hilarius dicit [69 1Kb] , proprium est Ecclesie, ut tunc uincat, cum leditur; tunc intelligat, cum arguitur; tunc secura sit, cum deseritur; tunc obtineat, cum superata uidetur.  Arca federis [70 1Kb] quandoque ab allophylis capta et posita iuxta Dagon a uirtutibus non cessauit, tandemque in Ierusalem cum multa exsultatione reducta est. Rogo igitur, ut non deficiat nobilis conscientie uestre status, sed ponite cor uestrum super uias uestras. Si audieritis superbiam Moab [71 1Kb] , scitote, quia maior est superbia eius, quam fortitudo eius. Sane, in quo iudicio quis iudicauerit, iudicabitur, et mensuram recipiet pro mensura. Spiritus Sapientis est, qui dicit: Per que peccauit quis, per hec et punietur [72 1Kb] , Pharao submersus est, qui submerserat infantes Hebreos [73 1Kb] . Goliath occisus est gladio, quo Dauid appetierat [74 1Kb] . Aman in cruce suspensus est, quam parauerat Mardocheo [75 1Kb] . Si uestra spes in Christo radicata est, conualescet ad  palmam, fructificabit ad gloriam. Deus autem, qui uos uirtute precinxit ad bellum assistendo, instruendo, confortando uos promoueat ad triumphum. uale.



EPISTOLA CXXu. AD EUMDEM.

ARGUMENTUM.---Monet eumdem, ut in exsilio suo otium sedulo fugiat, lectionique diuinarum litterarum et orationibus, quarum utilitates hic describit, uacet.

Reuerendo Patri et domino WALTERO Dei gratia Rothomag. archiepiscopo, suus PETRUS Blesen. Bathon. archidiac., salutem et desolationis solatium.

 Monueram uos frequentibus epistolis ab occupatione curiali desistere et redimere tempus, quia dies mali sunt [76 1Kb] ; nescio tamen, si commonitorias illas receperitis; mihi enim non nisi semel, et breuiter respondistis. Benedictus autem Dominus, quia tandem extorsit necessitas, quod non poterat obtinere deuota supplicantis humilitas. Detinebant uos, administratio dignitatis regisque familiaritas, et cetera, sicut Apostolus dicit, impedimenta huius mundi, que, quasi compedes aurei, etsi minus displiceant, magis nocent. Non sustinet Dominus tempus penitentie debitum curiositati ulterius indulgeri, et quem lectioni et orationi uacare diuina mansuetudo monuit, coactio eius uiolenta induxit.  Sic loquitur Dominus per prophetam: uiuo ego, dicit Dominus, quia in manu forti, et brachio extento, et in furore meo regnabo super uos, et subiiciam uos sceptro meo, et inducam uos in uincula federis mei [77 1Kb] . Donum quidem Dei perfectum est, et descendens a Patre luminum [78 1Kb] , quacunque ex causa uacare et uidere quam suauis est Dominus [79 1Kb] . Quia ergo exercitatum habetis in sacro eloquio intellectum, habeatis in tribulatione malorum et dolore sacre Scripture solatium. Scriptura est cithara Dauid,  per quam Saulis insania temperatur [80 1Kb] . Scriptura est uomer Samgar aratorius [81 1Kb] , quo terra nostri cordis excolitur, quo sexcenti sternuntur Philistei, et in fugam alii conuertuntur. Hec est maxilla asini, in qua Samson sitiens reficitur, et mille allophyli occiduntur [82 1Kb] . Sit ergo sacra lectio uobis cibus, gladius, medicina, requies. Cibus, quia non in solo pane uiuit homo, sed in omni uerbo quod procedit de ore Dei [83 1Kb] ; nec tantum cibus, sed uita et spiritus, sicut ueritas dicit: uerba que ego loquor, spiritus et uita sunt [84 1Kb] . Hec est mensa tabernaculi contra aquilonem posita [85 1Kb] , ut quisque omnes tentationes in ea securas excipiat, sicut scriptum est: Posuisti in conspectu meo mensam aduersus eos, qui tribulant me [86 1Kb] . Si autem consistant aduersum uos castra,  si exsurgat aduersum uos prelium, sit in manibus uestris gladius Spiritus sancti, quod est uerbum Dei. Si infirmantur genua uestra, si dissolute sunt manus, si moti sunt pedes, si effusi sunt gressus uestri, confidite quia uerbo Domini celi firmati sunt. Si anima obdurescit ad lacrymas, et celum eneum dederit Deus, ut ros spiritualis, aut pluuia non descendat, emittet Dominus uerbum suum et liquefaciet ea, et in uerbo emittet spiritum, et fluent aque; imo fluent aromata ipsius, ut conuersatio uestra, et uestrorum odorem suauitatis effundat. Non sitis in exsilio otiosus, nisi negotium anime otium censeatis. Otium enim sine litteris, Hieronymo teste, mors est, et uiui hominis sepultura.  uacatio a sollicitudinibus seculi, otium est, de quo Salomon dicit [87 1Kb] : Sapientia scribitur in otio, et qui minorantur actu percipiunt eam. Ideo discipuli Domini in Sabbato, in die scilicet otii, transeuntes per sata fricabant spicas, et uescebantur eis [88 1Kb] . Subtiliores enim sententie de occultis educuntur in tempore cessationis, quibus anime saginantur. Porta, que in Ezechiele [89 1Kb] respiciebat ad Orientem, non aperiebatur, nisi in Sabbato. Anima enim sabbatizante a concupiscentiis seculi, Sapientia Dei liberius inquirenti se aperit, familiarius autem pariter conuersantur contemplatio et oratio. Urgente namque necessitatis instantia, uiriliter ad orationis arma currendum est. Nam Isrel miseriarum cumulo ingruente ad tabernaculum federis properabat. Orationis  efficacia magna est. Iratus erat populo suo Dominus [90 1Kb] , stetitque Moyses in confractione, et placatus est Dominus. Pugnabat Isrel contra Amalech, Moyse erigente manus preualebat Isrel, eo autem remittente manus Amalech obtinebat [91 1Kb] . Quidam iustus credens se orationibus a malignitate detrahentium liberari dicebat: Pro eo, ut me diligerent, detrahebant mihi; ego autem orabam [92 1Kb] . Quam multum ualeat deprecatio iusti, manifestat Elie oratio,  qui celum pro arbitrio suo ad beneficium pluuie claudit et aperit [93 1Kb] . Oratio, que assidue fiebat ab Ecclesia pro Petro, eum a uinculis liberauit. Et Christus Apostolis dicit: uigilate, et orate [94 1Kb] . uidua ab aliquo iudice de aduersario suo, mediante orationis instantia, obtinuit ultionem. Amicus euangelicus importunitate tres panes obtinuit [95 1Kb] . In Ecclesiastico de oratione scriptum est: Oratio humilis penetrat nubes, et non discedet, donec aspiciat eum Altissimus [96 1Kb] . Oratio autem suas circumstantias habet, instantiam, humilitatem, ieiunium, et cetera munimenta uirtutum. Propterea propheta dicit: Sicut pullus hirundinis, sic clamabo, meditabor ut columba [97 1Kb] . Unum noueritis, quia non nisi in oratione eiicitur demonium, quo uexamur [98 1Kb] . uos ergo  sicut Apostolus dicit: Sine intermissione orate [99 1Kb] , quandiu persecutio non est intermissa. Inualescente enim oratione cessabit quassatio; publicanus iustificatus descendet, absoluetur peccatrix, et Chananee dicetur: Fiat tibi sicut uis [100 1Kb] . Ego autem in omnibus Ecclesiis, quibus uinculo fraternitatis, aut familiaritatis constrictus sum, orationum suffragia uobis deuotus imploro.



EPISTOLA CXXuI. AD R. GLOCESTRIAE ABBATEM  .

ARGUMENTUM.---Odonis nobilissimi uiri in episcopum Parisiensem ex cantore Bituricensi electi uitam moresque, quod R. abbas petiuerat, describit.

Reuerendo Patri et domino R. Dei gratia Glocestrie abbati, P. Blesensis Bath. archid., salutem in  eo sine quo non est salus.

Queritis, utrum nouum hunc Parisiensem episcopum  nouerim, et quid de uita et moribus eius sentiam, et quid de ipsius electione audiuerim, uobis scripto petitis aperiri. Curiosi hominis est ista inquirere; sed scio quod uestri domini Henrici, beate memorie, nuper Wigorniensis episcopi amor et deuotio, ista inquirere uos compellunt. Scitis enim quam placide, quam deuote totus spiritus eius requiescebat super Odonem cantorem Bituricensis Ecclesie, eratque in uotis et deliciis eius ipsum cum fratre suo Bituricensi archiepiscopo, quoties se offerebat opportunitas, multiplici preconio recensere. De uita ipsius quod noui, de ipsius autem electione referam quod audiui. Mauritio pie recordationis exempto de corpore mortis huius  , Parisiense capitulum de alterius substitutione tractabat.  Erant quidam filii, et heredes Simonis Magi, qui licet religionis professores, multorumque inueterati dierum, cum pecuniis tamen, quas congregauerant, propter hoc a diebus antiquis se ad nundinas illius electionis accinxerant, et per quosdam Giezi successores titulum de contrahenda emptione frequentius iterabant. Porro in tam electa congregatione prudentum, uersutia mercalis elusa est, et illis qui sola licitatione obtinere sperabant, et tanquam stipitibus ueternosis, sterilibusque reiectis, ducti odore Odonis, quasi agri pleni, cui benedixit Dominus, eum sibi communi assensu pontificem rapuerunt in exsultatione uniuerse terre. Conglorior eius glorie, si qua tamen gloria eius intelligi  potest, quem ad cathedram traxit inuitum publicus fauor communisque deuotio. Electus quippe est uotis  omnium, sed non suis, et commendabili quadam intrusione adeptus est dignitatem, que tanto eum sequebatur instantius, quanto eam humilius fugiebat. Circa primitias studiorum eius, et tyrocinia militie scholaris adhuc infirma et rudia noui eum, et deuote dilexi Parisios, ubi magis spirituali unctione, quam eruditione magistrali puer litteras rapiebat. Nam inter exercitia liberalium facultatum doctrina celestis meliora ei carismata influebat. Propterea super senes intelligens, pueritie dies antiquabat moribus, tempora preueniebat meritis, et quod deerat etati, uirtutibus compensabat. Sepe retulit mihi secretius Petrus quidam de uerno pedagogus eius, discipulus autem et familiaris meus, quam sollicite, quam deuote, occulte tamen, et  raptim se in operibus pietatis adhuc puerulus exercebat. Eleemosynas uero frequenter condiebat lacrymis, et pietatis adipe, holocausta misericordie impinguabat. Pueritiam salutauerat, cumque iam in eius facie pubescentis adolescentie lanugo uernaret, sedem apostolicam uisitauit, eo scilicet tempore quo Gregorius octauus successit Urbano. Eram tunc in curia, et uidi, nec inuidi, quod honor ei a summo pontifice, Patribusque conscriptis exhibitus non multum inferior episcoporum reuerentia uidebatur. Sane Spiritus sanctus bonarum mentium institutor, uirtutum plantaria in eo multiplicabat usque in uirum perfectum. uidens autem, que a Deo donata sunt ei, cepit supererogare collatis. Cumque uas suum in sanctificatione et honore ab  infantia possedisset, insolentiam tamen carnis, et extraordinarios eius motus, quadam preeminentie auctoritate cohibens, ipsam uigiliis, ieiuniis, disciplinis ancillari cogebat. Sciebat enim continentiam optimam esse balsami speciem, que carnem a corruptione conseruaret. Alii currentes ad diripiendam predam huius seculi, questum reputant pietatem; iste uero uberem redditum, quem in Anglia possidebat, prudenti consideratione dispersit, dedit pauperibus, tresque scholares indigos quidem, sed industrios et honestos propria exinanitione ditauit. Ceterum fideiussor pauperum Deus aliud ei beneficium tempestiuum non sine magna fenoris accessione redhibuit; et quia super pauca fidelis fuerat,  eum supra multa constituit. Qui ergo, sicut lignum  quod ad humorem mittit radices, in Ecclesia Bituricensi fructificari ceperat, nunc Parisios a Domino transplantatur, ut fructum plus afferat, ut lucerna super candelabrum posita gloriosius cunctis irradiet, cuius lumen sub humilitatis modio sollicitus a communis fame palpebris abscondebat. In episcopum denique consecratus  nomen suum, sicut publice dicitur, operibus interpretari non cessat, fidelisque sequester inter Deum et homines uota populi offert, et populo gratiam Dei refert, uigilantia iugi reducens in uiam iustitie, quos inde uersutus impostor abduxerat. Bituric. archiepiscopi frater est  , atque de illustrissimis principibus originem trahens, hinc regis Anglie consanguineus, inde Francorum regem linea generis propinquiore  contingit: sue tamen fastigium parentele nobiliore quadam animi generositate fastidit, et ex ipsius contemptu, iudicio eorum, qui rectius sapiunt, sui generis eminentie plurimum superaddit. uale.



EPISTOLA CXXuII. AD ODONEM PARISIENSEM EPISCOPUM. [A. D. 1197.]

ARGUMENTUM.---Petit amicitiam cum Odone nouo episcopo a pueris contractam confirmari, eumque hortatur, ut suo officio episcopali faciat satis.

Reuerendo Patri et domino Odoni Dei gratia Parisiensi episcopo, suus P. Bles. Bath. archid., salutem, et si quid dulcius aut desiderabilius est salute.

Inter desiderabilia huius mundi quadam speciali  affectione uersatur in uotis meis ire et uidere desideratissimam mihi faciem uestram. Credo enim, quod conscientia secura Deo cantare possitis cum propheta Dauid: Qui timent te, uidebunt me, et letabuntur [1 1Kb] . Sed distantia interueniente locali, clausura etiam maris, et prohibitione maiorum, coarctatur propositum estuantis affectus citra limites facultatis. Teste Apostolo, caritas nunquam excidit: ideoque confidentius peto ut illa dilectio, quam mihi tenerior etas primitiauit in uobis  , a sue originis integritate non claudicet, sed aspirante dignatione uestra in commercium mutue caritatis, et contractum amicitie fortius conualescat. Sitis queso successor et continuator illius gratie,  quam proximi et intimi uestri mihi super omnem  meritorum meorum exigentiam consueti sunt exhibere. Rex Anglie Henricus II, consanguineus uester, me primus in Angliam traxit, cuius munificam et magnificam manum frequenter expertus ex ipsius amissione didici quanta mihi obuenisset commoditas ex diuturnitate uiuentis. Surrexit autem nouus Pharao, qui non cognouit Ioseph; et utinam in tam longa peregrinatione mea nullus me hominum cognouisset! Eram quandoque de morte illustrissimi regis consternatus animo, et merore confectus, atque Anglia salutata pre tedio anime alias transmigrassem, nisi domini Wigorniensis  , et domini Dunelmensis  , et archidiaconorum eius tunc uiuentium grata et amplectenda familiaritas me ab illa et omnium desolationum molestia releuassent.

 Que enim pressura ita grauis et importabilis esse posset, quam suo colloquio, auxilio, consilio et solatio tanti uiri non leuigarent; qui mihi tranquillabant omnes infortunii motus, et in terra peregrinationis mee patriam faciebant? Sed precisa est uelut a texente uita eorum, et crudelis sicaria mors me perimere credidit, in eis mihi surripiens uiuendi solatium. Gratias autem ago Deo, qui aduersus necessarie fatalitatis urgentias benigne pro afflictis excipiens suscitat, iuxta uerbum Amos, de filiis prophetas, et de iuuenibus Nazareos [2 1Kb] . Pro patribus nascuntur filii [3 1Kb] , pullulatque de nouo seges  gloriosa nepotum, et euanescentibus amicis ueteribus nouorum progenies adultiores et dulciores fructus amicitie coalescunt. Quia igitur secundum nomen magnorum, qui sunt in terra, magnificauit uobiscum Deus misericordiam suam, qui fuistis magnus in minimis, sitis maior in magnis; nunquam uestra nobilitas ab auita magnanimitate degeneret. Cordi magno nichil est magnum. Querite non datum, sed fructum; nec uobis uos, sed omnibus uiuere cogitetis. Testimonio Pauli, Christus heri et hodie, ipse et in eternum [4 1Kb] . Qui uos ad magna prouexit, ad maiora seruauit. Expedit tamen, ut sitis indefessus exhibitor gratiarum, ut Deo detestabilis ingratitudo, nec etiam in modico circa uos presumat irrumpere, sed ei semper uos offeratis obnoxium,  cuius beneficiis etiam angeli se impares recognoscunt. uale.



EPISTOLA CXXuIII. AD GUILLELMUM ARCHIEPISCOPUM SENONENSEM  .

ARGUMENTUM.---Queritur promissa ab archiepiscopo Senonensi equo tardius prestari. Promiserat autem se eum in familiam suam recepturum, et beneficio ecclesiastico ornaturum.

uenerabili Patri et domino GUILLELMO Dei gratia Senonensi archiepiscopo, PETRUS Blesensis, salutem, et se totum ad pedes.

Exspectans exspectaui dominum meum diu, nec intendit mihi. Sperabam quod daret effectui uerbum suum, et gratiam, quam mihi M. Gerardus  ex  parte ipsius nuntiauerat operibus exhiberet. Eram in amaritudine multa, sed magister G. mihi grata et dulcia nuntiauit, ita quod secundum multitudinem dolorum in corde meo consolationes eius letificauerunt animam meam. Morosa quidem et incerta uoti mei completio me quasi in frixorio decoquebat, et si diutius sic mecum uiueretur, et in talibus esset uita spiritus mei, longe dulcius esset mihi mori quam morte continua uiuendo torqueri. uerumtamen si non es oblitus misereri, si cogitas, ut complacitior sis adhuc, assigna tuis obsequiis mee residuum senectutis. Recordare quia uenit tempus miserendi, quia uenit tempus. Iam aduesperascit mihi, et uite mee inclinati sunt dies [5 1Kb] : ut uerbis Iob utar, ruge mee testimonium dicunt  contra me, et canities annuntiat senectutem [6 1Kb] . Me ad obsequium suum plerique magnates promissionibus suis et donis alliciunt, sed uestra promissio, et natiui dulcedo eris me fortius trahunt, et maxime prebende Carnotensis desiderium, in quo mihi spem dedistis, et ideo uberes et certos redditus uestre nude pollicitationi posthabui. Nam, ut uerbo Gedeonis utar, melior est mihi racemus Ephraim, super uindemiis Abiezer [7 1Kb] . Melior est mihi dies una in atriis tuis super millia [8 1Kb] . Melior est mihi et acceptior apud uos mediocritas, quam apud alios diuitiarum effusa infinitas. Quoniam igitur impendistis hactenus animam meam, nec ullam per nuntium meum de uestra uoluntate certitudinem reportaui, ne cor meum ulterius fluctuet in incerto, ibo et  uisitabo quem diligit anima mea. Dominus autem qui pascit me a iuuentute mea prosperum faciat iter meum, et adimpleat me letitia cum uultu tuo, quia uultum tuum, domine, requiram. uale.



EPISTOLA CXXIX. AD R. AURELIANENSEM ARCHID.

ARGUMENTUM.---Grauiter inuehitur in R. Aurelianens. archid. quod pestem Simoniacam in Ecclesiam induxerit, eamque multis exemplis ostendit esse exsecrabilem.

Charissimo domino et amico R. archid. Aurelian., magister PETRUS Blesensis, salutem in auctore salutis.

In te, dum esses paruulus, generose indolis primitias admirabar; uerumtamen in agro, quem  exactissima diligentia colueram, inimicus homo superseminauit zizania, unde et iniecta semina diligentie doctrinalis, de quibus incrementa frugum iustitie fiducialiter exspectabam, in lolium tribulosque degenerant. Hanc, queso, exhortatiunculam meam, amice carissime, cum equanimitate sustineas. Moneo enim te, si forte exaudias, si forte uelis auellere iniquas plantationes, radicesque uipereas, quas non plantauit Pater meus celestis, ideoque tanto fortius explantande sunt, quanto enormius sunt plantate. Non parcam tibi, ut parcat  tibi Deus; licet sis maior me, et eminentior dignitate, frater tamen meus es. Nolo ut uox fraterni sanguinis clamet ad Dominum contra me. In tertio Regum dicit Dominus ad filium prophete: Quia dimisisti uirum dignum morte, erit anima tua pro anima illius [9 1Kb] . Ad omnes etiam se porrigit uerbum istud Ieremie dicentis: Maledictus qui prohibet gladium suum a sanguine [10 1Kb] , id est ab interfectione peccati. Solebas tibi consuere perizomata de foliis, id est de lenitate adolescentie tue, et etatis lubricum allegare ad excusandas excusationes in peccatis, sed iam in etatis uirilis plenitudinem euasisti, Aruerunt folia, que uite turpitudinem obtegebant, imo  in palpebris fame communis tuos enormes actus publice et patenter exponis,  ut tibi conueniat, quod scriptum est: Peccatum suum sicut Sodoma predicauerunt [11 1Kb] . uerbum autem prophete est: Nolite ascendere in Galgala, et ne ascendatis in Bethauen [12 1Kb] : in quo prohibemur nostrum publicare peccatum, ne simus aliis ruine occasio, et perditionis exemplum. Osee propheta sub typo Isrel alloquitur ad animam publice delinquentem, dicens: Si deliquisti Isrel, non delinquat saltem Iuda [13 1Kb] . Utinam lectioni assuesceres! frequens enim lectio mores eliminaret incultos, et regulam debite correctionis induceret. Certe Iosias rex Iuda, cum in eius presentia Deuteronomium legeretur, licet puer esset, audiens comminationes legis, timore percussus est, scissisque uestibus sedit, et fleuit coram Domino, eo quod non obseruasset  precepta ipsius [14 1Kb] . Percussit itaque fedus coram Domino quod ambularet in omnibus preceptis eius, eiecitque omnia uasa immunda de domo Domini, altaria etiam lucosque destruxit. Tu uero sordes auaritie, et immunditias Simonie ab Ecclesia Dei non eiicis, sed inducis: cum scias Dominum aduersus uenalitates huiusmodi grauiter excanduisse, et tanquam abhorrendas abominationes in animalibus eiecisse flagellis. Et nunc acuit, ut fulgur, gladium suum, ut carnes deuoret gladius eius, ignisque consumat usque ad inferni nouissima. Tetendit arcum suum, et in eo parauit uasa mortis aduersus eos quos posuit capita et cardines aliorum. uerbum Amos prophete est: uidi Dominum  stantem super altare, et dixit: Percute cardinem et amoueatur subliminare eius. Auaritia enim in capite omnium: et ego interficiam eos gladio [15 1Kb] . Auaritia hec Simoniaca ipsa est uermis, et interficiens, bruchus pessimus, erugo et tinea cordis, que bona omnia eruginat et consumit.

Nobilis ecclesie [16 1Kb] quondam uenerabile nomen
   Prostat, et in questu pro meretrice sedet.
Et unde tibi, amice carissime, obrepsit hec pestis? Quis te fecit discipulum Simonis, et Giezi successorem? Quis te constituit emptorem lepre et spiritualis  olei uenditorem? Non poterant tibi sufficere redditus canonice acquisiti, et ecclesiastice facultates, nisi edificares Sion in sanguinibus, atque uenalitate exsecrabili, et damnabili questu diuitias congregares? Usu et experientia quotidiana cognouimus spiritualium uenditores, quanto

Plures opes accumulant, tanto
maiori semper egestate confundi.

Non habet euentus sordida preda bonos.
Et ideo quandoque

   Quecunque maligne
Traxit auaritia luxu peiore refundit [17 1Kb] .
Achan de anathemate Iericho tulit, et lapidatus est [18 1Kb] . Core spirituale officium usurpauit, et igne celitus misso consumptus est [19 1Kb] . Iason ab Antiocho  sacerdotium emit [20 1Kb] , et exstinctus est ignis quem accenderat Ieremias [21 1Kb] . Saul munera detulit ad prophetam, et in ira Dei constitutus est [22 1Kb] . Ieroboam omnibus, qui manus ei implebant, sacerdotium conferebat, et domus eius subuersa est [23 1Kb] . Balthasar, quia uasis tabernaculi abutebatur, captus et occisus est [24 1Kb] . Dathan et Abiron a terra absorpti sunt, quia spirituali officio sunt abusi [25 1Kb] . Deterreat te, queso, lapidatio Achan, incendium Core, lepra Giezi [26 1Kb] , et pecunia Simonis [27 1Kb] , reprobatio Saulis [28 1Kb] , subuersio domus Ieroboam, ruina Dathan et Abiron, exstinctio ignis sub Iasone. Ille ignis est Spiritus sanctus, qui per malitiam in uobis exstinguitur; ideoque scriptum est: Spiritum nolite exstinguere [29 1Kb] . Cedat tibi ad documentum discrimen alterius, et non tuum.  Aliorum pena te instruat, ne similiter puniaris. Mulctato enim pestilente, sapiens sapientior erit [30 1Kb] ; lauabitque iustus manus suas in sanguine peccatoris.



EPISTOLA CXXX. AD IOANNEM CARNOT. EPISCOPUM.

ARGUMENTUM.---Purgat se calumnia quorumdam, qui diuulgarant eum contra Ioan. episcopum Carnotensem, pro prepositura Carnotensi subsidia regum, comitum, et pape implorasse. Nepotem episcopi in gratiam receptum gaudet, et se ei deditissimum ob beneficia accepta declarat.

Dilectissimo Patri suo et unico redemptori suo post Deum, IOANNI Dei gratia Carnotensi episcopo, PETRUS Bles. Cantuar. archiepiscopi cancellarius, salutem in uero salutari.

 Audiui, et turbatus sum uehementer, quia quidam detractores Deo odibiles, sicut dicit Apostolus [31 1Kb] , uestre gratie serenitatem mihi obnubilare conati sunt, ex bonitate uestra sumentes occasionem malitie, ut  quia uos Altissimi misericordia uotis meis quandoque facilem et benignum exhibuit, simili, imo longe, dissimili facilitate uos contra me possint ad odium inclinare  . Ausus est susurro et bilinguis mihi turpitudinem negotiationis imponere, existimans inique quod essem sui similis. Si enim in rebus ecclesiasticis cognoui negotiationem, non introibo in potentias Domini memoreturque iniustitie mee sollus et non misericordie sue. In celis Christum, in terris habeo conscientiam innocentie mee testes, ut in ore duorum aut trium testium stet omne uerbum. A preposito domino Roberto nepote uestro, preter cuius conscientiam nichil factum est, ueritatem diligentissime inquiratis, cuius testimonium contra me inuoco, quia sicut publice dicitur,  citra tamen meritorum meorum exigentiam, grauissime offensus est mihi. Nomen enim meum multipliciter attentauit lingua dolosa et elongauit a me amicum et proximum. uerumtamen saluum faciet Dominus filium pauperis, et humiliabit calumniatorem, et mendaces ostendet, qui maculauerunt innoxium. Illud in stuporem mihi uertitur, et super omnia in dolorem, quod circumspectissime prudentie uestre potuit persuadere humana uersutia, me uel contra honestatem aliquod contraxisse commercium uel contra uos a Romana curia litteras impetrasse. Nunquid gloriabitur securis contra eum qui incidit in ea? quomodo se eleuet contra eleuantem se baculus, qui utique lignum est [32 1Kb] ? Sic esset, si ego carnalis et uenundatus sub peccato insurgerem aduersus  Deum, et aduersus Christum eius, et aduersus eum qui ab opprobrio et exsilio me redemit. Scio, et recolo incessanter, que et quanta feceritis mihi. Unde cantabiles mihi sunt et erunt semper miserationes uestre in terra peregrinationis mee. Non enim dilexistis me, quia prior dilexerim uos: sed dilexi uos quia dilexistis et preuenistis me in benedictionibus uestris. Scio, quid boni feceritis mihi, scio quid feceritis toti terre, scio quid feceritis domesticis hostibus uestris, et meis, qui certe securissime possum cum propheta dicere de uobis: Nisi Dominus Sabaoth reliquisset nobis semen sanctum, sicut Sodoma facti essemus, et sicut Gomorrha similes fuissemus [33 1Kb] . Ego  interim sustineo patienter, donec consilia eorum, qui dicunt bonum malum, et malum bonum, exsufflet et dissipet Dominus; euertet enim impios, et non erunt. Sapientia autem uestra uincat malitiam;  et si ad uoces aduersariorum meorum exarserit in breui ira uestra, cogitetis, ut complacitior sitis adhuc, nec uestras a me seruo uestro misericordias abscindatis. Ego enim omni censure et correctioni uestre me offero, si in aliquo uos offendi. Utinam corripiat me iustus in misericordia et increpet me! Quod si in me corripiendo etiam excederitis terminos equitatis, hoc ipsum satis desiderabile reputarem, quia, iuxta uerbum Iob, etiamsi me occideritis, sperabo in uobis [34 1Kb] . Testimonio enim Sapientie: Melior est iniquitas uiri, quam mulier benefaciens [35 1Kb] . Dulciora sunt equidem mihi uerbera uestra, quam ubera eorum, qui lacte lamiarum uos pascunt, et qui quandoque propinauerunt mihi de calice Babylonis. Illud autem suauissime fero, et meis etiam  annumero uotis, si uestrum nepotem recepistis in gratiam, dummodo mea conditio non ledatur. Etenim, quod nepoti uestro propitius estis, hoc et nature conditio, et ordo postulat caritatis, Apostolo dicente: Qui suorum, et maxime domesticorum curam non habet, fidem negauit, et est infideli deterior [36 1Kb] . Imo preces addo deuotissimas, si tamen uestri serui preces acceptare dignemini, ut non reuocetis ad animum preteritos uestri nepotis excessus; in quo enim displicuit, placebit uobis, et ubi superabundauit delictum, superabundabit et gratia [37 1Kb] . Summam precum et desideriorum meorum sub ea uerborum paucitate concludo, ut me uestrum, imo uestrissimum reputetis. In proximo enim, Deo  dante, me totum beate uirginis obsequiis deputabo, et uestris, futurus uitula Ephraim docta diligere trituram, thesaurum et gloriam meam constituens in eo qui potens est depositum meum seruare in diem illum, et in uobis, cuius uita, cuius conuersatio, cuius uerba mihi pretiosissima. Quis enim thesaurus pretiosior esse potest, quam prudentia uerba et sermones illius audire, qui sermone et opere semper ad uitam edificat, cuius uerba spiritus et uita sunt, iuxta Sapientie uerbum: Thesaurus desiderabilis requiescit in ore sapientis [38 1Kb] . Ad hunc thesaurum sitio et desidero, sicut ceruus ad fontes aquarum: ad hunc ueniam, et in eo uiuam et moriar, quidquid frendeant, aut grunniant immundissime sues, quidquid uenenose confingant nequissimi  detractores. Ibo in proximo, duce Christo Iesu, et uineam in simplicitate uersutiam, impatientiam mansuetudine, ueritate fraudem, humilitate superbiam,  malitiam bonitate. Secundo, aut tertio, queso, hanc relegatis epistolam, que de atramentario doloris scripta est, et de angustia spiritus emanauit. ualeat carissimus dominus meus, et omnes qui eum diligunt ex affectu. ualete.



EPISTOLA CXXXI. AD E. PRIOREM DE MONASTERIOLO.

ARGUMENTUM.---Arguit nepotem monachum, quod neglecto studio sacrarum litterarum et solitudinis, ambiat amicitias principum et mundi.

M. PETRUS Bles. Bath. archid. dilecto et predilecto nepoti suo E. priori de monasteriolo  , salutem in auctore salutis.

Si ea que scribo, austera tibi uidentur et dura, tu tamen cum equanimitate sustineas; nam hec omnia  dictat exuberans dilectionis affectio, et ex abundantia cordis os loquitur. Zelo et sitio salutem tuam in uisceribus Christi. Unde et huius series exhortationis tota emanat de medullis anime, et ex adipe caritatis. Diu obmutui, et silui a bonis. Eram enim apud te tanquam uas perditum, quasi mortuus a corde, utpote, qui tuum dedignabaris auunculum scripto uel nuntio salutare. Utinam a corde tuo sis mortuus et uita tua abscondita sit cum Christo in Deo! Super senes intelligis, et sicut Apostolus ad Timotheum scribit [39 1Kb] , ab infantia sacras litteras nosti, quibus te et alios potes instruere ad salutem. Tu uero abiecto prorsus exercitio militie litteralis magnatum uenaris amicitias, et ut placeas principibus ambitiosis curiarum fluctibus te inuoluis.  Porro litteratus, qui se lectione assidua non exercet, quasi domus deserta est, in qua iuxta uerbum prophete [40 1Kb] , pilosi clamant alter ad alterum, et demones onocentauris occurrunt. Immundus etiam spiritus domum uacantem inuenit, et frequenter ad habitandum in ea septem spiritus nequiores se assumit [41 1Kb] . Propter hoc ambis honores, auram gratie popularis adoras, atque magnatum consiliis te officiose immisces: et hec omnia gentes inquirunt. Displicet mihi, si, ut mundo placeas, Deo displicere non times. Qui hominibus placent, confusi sunt, quoniam Deus spreuit eos [42 1Kb] . Si hominibus, inquit Apostolus, placerem, Christi seruus non essem. Non potes placere Deo et mundo. Qui uult amicus esse  huius mundi, inimicus Dei constituitur [43 1Kb] . Que enim collatio Spiritus Dei ad spiritum mundi? sicut lucis ad tenebras, sicut Christi ad Belial. Si gloriam,  que ab homine est queris, gloriam illius, qui dat gratiam et gloriam, perdis. uerbum Christi est: Gloriam ab inuicem queritis, et gloriam, que a solo Deo est, non uultis [44 1Kb] . Ipse Dominus glorie dicit: Si quero gloriam meam, gloria mea nichil est [45 1Kb] . Sit gloria tua testimonium conscientie bone, cui nunquam communicabit, qui curru superbie uectus per campum elationis excurrit. uereor autem, ne in errore tuo te foueant sermones adulatoris. Sunt enim qui te palpant dicentes tibi: Euge, euge [46 1Kb] , et addunt cornua peccatori. Isti sunt, qui in hypocrisi te salutant, habentes osculum in labiis, iaculum in corde, et in occulta dilectione uenenum. Sedecie regi quandoque dictum est: uiri tui pacifici seduxerunt te [47 1Kb] , et qui te glorificabant, in errorem inducunt.  Utinam corripiat te iustus in misericordia, et increpet te, tuumque caput peccatoris oleum non impinguet [48 1Kb] ! Dedisti manum monastice professioni; cursum, queso, tue conuersationis attende. uide, quantum uite tue perdideris, et quem fructum habeas, in quibus nunc forsitan erubescis. uerbum Ieremie est: Bonum est uiro cum portauerit iugum Domini ab adolescentia sua; sedebit soliterius, et tacebit, quia leuabit se supra se [49 1Kb] . uereor, ne sensu contrario et peruerso leuaueris te supra te, non humiliter sentiens, sed exaltans te, ambulans in magnis et mirabilibus supra te. Nam a primitiuis adolescentie motibus iugum Domini quod acceperas, a tuis ceruicibus excussisti, relictaque uia, que ducebat ad ciuitatem habitationis, secutus  es iuuenilis deuia leuitatis. Extraordinariis motibus lasciuie prurientis stimulos addidit indisciplinata uiuendi libertas, et impunitas delinquendi, cumque sint proni sensus hominis ab adolescentia in malum, cuiusdam consuetudinis uiolentia et licentior impetus te rapuit, tuumque obscurans et obruens intellectum, ut consentires malitie, nec sentires; sed quadam assiduitate peccandi uelles etiam precedere quadam emulatione temeraria malignantes. Ita cor tuum paulatim negligentie subuerterunt. Mens enim paulatim defluit, et animus usu continuato ad deteriora prolabitur. Nauis equidem, in sentinam eius aqua guttatim influente, latenter et repente submergitur. Nouimus autem quod in terra tua multi sunt peruersores simplicium:  unde et a malitia habitantium in ea multiplicem morum scoriam contraxisti. Erat autem tolerabilius non arripuisse propositum penitentie, quam post penitentiam retro ire. Res magni discriminis est ignominiam seculi sub religionis habitu circumferre, impietatem sub pietatis umbraculo, et Antichristum sub Christi uestibus occultare. Utinam uero gustasses quam suauis est Dominus, et misericordias eius experientia didicisses! Nam si ueritas, imo, quia ueritas uerum dicit, iugum eius suaue  est, et onus eius leue [50 1Kb] , sed quibus? non seruis, sed filiis, his, scilicet, qui aguntur spiritu Dei. Isti sunt, qui spiritu facta carnis mortificant, quorum membra templum sunt Spiritus sancti. Hi empti sunt pretio magno, id est, pretioso sanguine Christi portantes et glorificantes eum in carne sua. Sunt autem qui mortificationem Iesu circumferre decreuerant in corpore suo, et quodam torrente malitie irruentis impulsi, conuersi sunt in arcum prauum, facientes membra sua arma iniquitatis peccato, et exsufflato a se spiritu Dei, susceperunt in se spiritum huius mundi, dicentes anathema Iesu [51 1Kb] . Quandoque in arbitrio fuit, iugum Domini non recipere; semel autem susceptum non licebat abiicere. Deus ergo nunc exigit oblatum, qui non exegerat  offerendum. uoluntas in necessitatem translata est; et uinculo professionis arctaris reddere uota que distinxerunt labia tua. Desiderio itaque desiderarem te permanere in ea uocatione, qua uocatus es secundum mensuram regule, qua mensus est tibi Deus. Quod si eam custodire non potes, impotentia te excusat; si potes eam implere, et non uis, superbia te condemnat. Si uero alleges te per abbatem tuum a monastice legis obseruantia relaxatum, scias quod licet abbati dispensatio credita sit, ea tamen statuere aut sustinere non permittitur, que lucrum impediunt caritatis. Nulli prelato, aut subdito uoluntatem propriam sequi licet [52 1Kb] . Nam et monachorum legislator quasi edicto precipit generali, ut omnes magistram regulam sequantur,  et ab hac lege, nec abbas, nec prior excipitur. Ubi est obedientie cautio, quam emisisti? ubi professio, cui manum dedisti? Ubi est, quod in regula uestra dicitur, ut omni obedientia monachus se maiori subiiciat? uerbum apostoli Petri est: Castificantes, inquit, corda uestra in obedientia caritatis [53 1Kb] , ut scilicet subiectus uoto alicui, obediat, et affectio filialis paternam reuerentiam semper pre oculis habens, nullis arctata limitibus se currenti desiderio in latitudinem caritatis infundat. Quod si prelatus iniungat, que saluti anime obuiant, et precepto Domini aduersentur, consilium in expedito est, ut B. Petri sententia obseruetur. Deo, inquit, magis obedire oportet, quam hominibus [54 1Kb] . Et hoc ex uerbo Samuelis elicitur: Si peccauerit, inquit,  uir in uirum, poterit illi propitius esse Deus: si quis autem in Deum peccauerit, quis orabit pro eo [55 1Kb] . Quidquid ergo tibi prelatus iniunxerit, quod anime saluti non obuiet, sic illud amplecti debes, ac si Deus ipse preceperit. Nam etsi etiam impossibilia iniungantur, iuxta Regule tenorem, confidens de adiutorio Dei, ex caritate obedias [56 1Kb] . Ad prelatos loquens Dominus dicit: Qui uos spernit, me spernit: et qui uos audit, me audit [57 1Kb] . Beatusque Benedictus [58 1Kb] protestatur Deo impendi obedientiam, que maioribus  exhibetur. Perniciosum est suum qualitercunque scandalizare prelatum. Nam si super scandalo pusillorum terribilem penam statuit Deus, quid erit de scandalo prelatorum? Sane, in omnibus, que a prelato iubentur, generaliter damnabilis est contemptus. Et sicut caritas commendat obedientie meritum, ita rebellio accumulat inobedientie malum. Species contumacie est de modo mandati inquirere, hesitare, discernere, aut differre. In contractu enim obedientie non habet disputatio, aut disceptatio locum. Nam si in discussionem, seu suspicionem ea que tibi sunt mandata deduxeris, ad lignum scientie boni et mali manum preuaricationis extendis. Nimis delicata est hec obedientia transiens in deliberatiuum genus cause.  Non est hoc in auditu auris obedire. Non est hec regularis obedientia sine mora, sed astutia tergiuersatrix, et aperta superbia. Si autem uite nequioris est abbas, ei tamen ex caritate obedire oportet. Scriptum est enim: Que dicunt, facite; que autem faciunt, nolite facere [59 1Kb] . Contemptum igitur super omnia caue. Nam etsi Dominus quandoque pro peccatoribus et transgressoribus, testimonio prophete, rogauerit [60 1Kb] , ne perirent, licet pro suis crucifixoribus orauerit [61 1Kb] , licet Ecclesia oret pro schismaticis et Iudeis; nec Deum tamen, nec Ecclesiam pro contemptoribus unquam intercessisse reperies. Super contumacia tamen et contemptu sanctorum Patrum prudentia dispensauit, et contra inobedientie malum proposita est transgressoribus  medicina. Gratias autem ago Deo, quia, sicut ex quorumdam relatione audiui, delicta iuuentutis tue, et honoris ambitiosi nundinas, a primo uite maturioris limine salutasti, longique temporis iacturam fructuoso penitentie compendio redemisti. Nunc autem uerbum illud Sapientis a tue sinu memorie non excidat: Fili, de indulto et propitiato peccato semper sis sollicitus [62 1Kb] . Sunt enim plerique, qui ad profectum penitentie sibi sufficere credunt, quod a sua turpitudine destiterunt, nec recolunt excessus ueteres. Quasi spatio temporis euanuerint, et sola obliuione credunt se cum Domino ad plenum de suis iniquitatibus transegisse. In persona huius penitentis Iob ad Dominum loquens dicit: Signasti quasi in sacculo peccata mea [63 1Kb] . Et Moyses in Deuteronomio:  Nonne hec condita sunt apud te, et signata in thesauris tuis [64 1Kb] ? Non tam facile sine fletu et gemitu, et cordis acerbo dolore sanantur, que coaluerunt in medullis precordiorum; nec leuiter culpa remittitur, nisi cum quantitate peccati humilitas  penitentie compensetur. Mihi ergo ad uotorum plenitudinem cedit, quod elationis fastus et ambitionis hiatus sub modestie censura cohibueris. Recolo enim te olim causari et arguere Deum quod nullum de tribu nostra erigebat in cathedram seniorum. Quidquid autem nunc desideres, Deus omnem intellectum meum et tuum in sue obsequium seruitutis humiliet et captiuet. Tu uero frequenter ex ipsius pape, qui nunc sedet, ac plerorumque cardinalium eius, qui in diebus meis legatione functi sunt, fratris etiam mei, et abbatis S. Dionysii, aliorumque Magnatum, qui in terra sunt, relatione cognoscere potuisti, quod cum in Sicilia essem Sigillarius, et doctor regis Guillelmi secundi, tunc pueri, atque post reginam et Panormitanum  electum, dispositio regni satis ad meum penderet arbitrium, quidam mei emuli machinantes me a familiaritate regis excludere, procurauerunt, ut Ecclesia Neapolitana me in archiepiscopum eligeret, ac per maiores capituli ordinationem meam communi decreto et uoto unanimi postularet. uocatus autem non iui; rogatus et tractus multipliciter non consensi. Episcopatus quoque Roffensis bis mihi oblatus est  , oblatumque renui, et honorem ex onere metiens motus ambitiosos ad sobrios mediocritatis terminos limitaui. Amantissime nepos, utinam modestia uestra nota sit omnibus hominibus! Dominus prope est [65 1Kb] . Prope est, ut ueniat dies tuus. Et, ut utar testimonio Salomonis: Cito et horrende fiet iudicium his qui presunt [66 1Kb] . Horrendum quippe  est incidere in manus Dei uiuentis [67 1Kb] , accumulare sibi peccata duplicia, flammas gehennales pro iniquitatibus incurrere alienis. Propterea tutius reputem latere et fumare sub modio, quam ascendere super candelabrum, measque tenebras oculis intrudere aliorum. In diuitiis enim mea lux esset obscuritas, et illuminatio mea in deliciis meis. Multorum siquidem turpitudo latuit, donec honoris assumptio palpebras uulgaris fame aperiens in publicam deduxit notitiam, quod status humilior occultabat: nam dignitas indignos ostendit. Adde etiam, quod multorum dominatio, est eorum damnatio. Quot enim paupertas ad celum promouet, tot cum dignitatibus suis infernus absorbet. Caue igitur ne  absorbeat te profundum neque urgeat super te puteus os suum. Dies tue mortis incertus est; senesque pariter et iuuenes mors amara inuoluit. Quid facies, cum te a charorum tuorum consortio resolutionis humane conditio separabit? Cum igitur nigrescere et horrescere ceperit nox eterna, cum  extra diem te traxerit importunus et crudelis exactor per irremeabiles semitas tenebrarum, ut te in illud immane et horrendum chaos in regionem mortis eterne precipitet; qualiter tibi erit, cum ab ecclesia sanctorum perpetua excommunicatione precisus, uidebis Filium Dei suis militibus donatiua glorie largientem, tibi cedere ad miserie cumulum aliene plenitudinem uoluptatis? O quam lugubre erit uidere et perdere Deum, atque ante sui Saluatoris perire conspectum! Ubi tunc erunt animositates et delicie tue, de quibus sola remansit recordatio in tui accusationem, et obligatio in tormentum? Tota hominis miseri substantia deuorabitur inexstinguibilibus flammis, nec erit suppliciorum modus, uel intermissio, siue finis. Nam ibi finis semper incipiet,  mors non morietur, nec defectus deficiet, ut damnati hominis conditio semper in doloris materiam, et mortis eterne pabulum recidiuet. Charissime, hec recole, hec loquere et exhortare, teque fratribus tuis amabilem et imitabilem exhibens, eos ad uite brauium coram Deo in iustitia et sanctitate precedo. Coxi pulmentum tibi, et qui tecum sunt filiis prophetarum; si uero colocyntidas sapiat exhortatio minus blanda, farinam patientie et deuotionis Eliseus apponat [68 1Kb] . Quia uero nulla te salutatione a longo tempore uisitaui, in campum orationis se latius effudit affectio, ut litterarum intercurrentium raritatem prolixior epistola recompenset. Bene uale.



EPISTOLA CXXXII. AD E. ABBATEM S. LAUNOMARI. [C. A. D. 1202.]


ARGUMENTUM.---Preclara documenta nouo abbati tradit, ab omnibus aliorum superioribus diligenter notanda.

Dilecto nepoti suo E. Dei gratia abbati Launomari  Magister PETRUS Blesen. Bathon. archidiaconus salutem.

Licet, testimonio Hieronymi [69 1Kb] , nescio quid latentis energie uiua uox habeat, et efficacior sit uox uiua, quam scripta; illi tamen, qui uirtutem caritatis experiuntur, certi sunt, quod prestantior est presentia spiritus quam corporis, et quanto spiritus est pars diligentis potior, tanto presentia eius dignior est corporali. Nam si copula carnis efficit, ut sint duo in carne una [70 1Kb] , quanto fortius  duos unit amoris compago, et unitas spiritus in uinculo pacis? Anima est potior pars mei. Si anima tua non dissidet, nichil duarum animarum idem uolentium preiudicat unitati. In hac tamen unione, non solum anime, sed corpora federantur, cum possim de nepote meo dicere: Os meum et caro mea. Glorior de tua gloria, letor de tuorum letitia. Utrum tamen expediat tibi letari, tu uideris. Obsecro te per uiscera misericordie Christi, ut attendas periculum huius sedis, recolens illud uerbum Salomonis, quia horrende et cito iudicium his qui  presunt fiet [71 1Kb] . Miserere anime tue placens Deo [72 1Kb] . Bonas fac uias tuas, et studia tua. Letentur qui te diligunt, quod sis seruus fidelis et prudens, quem constituit Dominus super familiam suam [73 1Kb] . Quanto maior es, humilia te in omnibus [74 1Kb] . Audi humilem et terribilem Christum: qui maior est uestrum, fiat sicut iunior [75 1Kb] . Principem te constituerunt fratres tui: esto quasi unus ex illis [76 1Kb] .

Benedictus, Basilius, Arsenius, duo Macarii, multique alii magistri religionis id ipsum sentiunt, uotum scilicet religiose professionis acceptum semel, nulla occasione postea irritandum. Si monachorum electio, et non ambitio, sicut mihi scripsisti, fecit te fratrum tuorum principem, non tamen abstulit esse fratrem. Si iugum Domini portasti  hactenus, illud amodo patientius feras, et uiuas regulariter inter eos, quos ad formam uite regularis informas; alioquin notaberis illis Euangelii uerbis: Alligant onera grauia et importabilia, et imponunt in humeros hominum; digito autem suo nolunt ea mouere [77 1Kb] . Tum siquidem legislatoris edicto firmatur [78 1Kb] , ut que doces tuis discipulis esse contraria, tuis factis indices non agenda, ut de magnis maximisque preceptis taceam. Si iuxta constitutionem Euangelii [79 1Kb] mandatum legis uel modicum solueris et docueris sic homines, in regno celorum modicus eris. Nulla electio, sicut iam tetigi, nulla prelatio te absoluit ab illa uotiua promissione, nec potestas illa tibi commissa uota promissionis euacuat, que  distinxerunt labia tua. In legibus tuis [80 1Kb] , quarum quandoque fuisti auditor, uerbum imperatoris est: Etsi legibus soluti simus, legibus tamen uiuere uolumus. Et illud Codicis [81 1Kb] : Digna uox maiestate regnantis, se legibus alligatum principem profiteri. Te honor assumptus a professione non exemit, sed ad eius obseruantiam fortius alligauit. Qui satis eras tuis excessibus oneratus, iuxta uerbum Salomonis alligasti tibi peccata duplicia [82 1Kb] . Subditi te honorant, sed plus onerant. Prius ergo custodi teipsum, ut securius procures custodiam aliorum. Commissa est tibi uillicatio grauis. uillicationis huius rationem exactissime requiret terribilis in iudiciis suis Deus. Teste autem Gregorio prelatus tot coronas sibi multiplicat, quot Deo animas lucrifacit.  Prelati etiam scire debent, quod si peruersa perpetrant, tot mortibus digni sunt, quot ad subditos sue perditionis exempla transmittunt. A te igitur prius, et deinceps a subiectis explantare studeas dissolutionum propagines ueternosas, quas insolentie mater longa impunitas radicare permisit. Omni diligentia custodi cor tuum, ut exemplo sis aliis, et liberius auferas scandala de regno Dei, quod intra uos est; nec in anime tue discrimen reserues hoc officium angelis messoribus, quibus hoc ministerium in die tremenda celestis dispensatione  debetur [83 1Kb] . Pone igitur in animo tuo quod tui monasterii nouus fundator accedas, sciens, quia laudabilius est informare corrupta, quam formare informia, ideoque tuorum antecessorum laxiores habenas non cogites. In omnibus enim tibi maturiore consilio utendum est, et uigilantiore cautela. Eorum simplicitas, aut potius negligentia et ruina quorumdam, circumspectiorem te faciat. Mittas manum ad fortia, et scias, quia dissoluta est omnis domus, in qua non imperat disciplina. Teste beato Gregorio, Ars artium est regimen animarum [84 1Kb] . Animas autem non potes regere, nisi disciplina mediante, ut sit iustitia et iudicium preparatio sedis tue. Flagella filios tuos, et Sapientis testimonio, eorum animas liberabis [85 1Kb] . In omni tamen  exercitio discipline misericordia primas partes obtineat, ut quod rigor exasperauit uerbo aut uerbere, pia mansuetudo mulceat. Non sis pronus ad iracundiam, non impetuosus ad contumeliam, non preceps ad sententiam, non uehemens ad uindictam, uerba et opera tua predictet caritas, et informet affectio; nec attendas quid tibi sit utile, sed quid multis. Charitas enim, que sua sunt, non querit [86 1Kb] : nec utilitates tuas procurabis efficacius, quam si commoditati et saluti fraterne tua diligentia impendatur. Non sis fastuosus in uultu, non uultuosus in uerbis, non minis exasperans, non superfluus in uictu, non in equis, uel familia elatior, non notabilis in uestitu. Dilectus Deo eris et hominibus, si conscientiam tuam et actus tuos omni cautela seruaueris.  Aemulare carismata meliora, non familiaritatem principum, non popularis aure gratiam, non laudis aliene stipendia, sed thesaurum conscientie bone in abiectione tui, et Christi caritate fundate. Non potes autem uere esse humilis, si credis palponibus, si propriam excellentiam non contemnis. Si uero altior, quam melior esse appetis, non premium, sed precipitium exspectabis. Disperdat Dominus uniuersa labia dolosa, et linguam eorum magniloquam, qui dicunt tibi, Euge! Euge [87 1Kb] ! Teipsum de te consule, respue blandimenta, adulationibus aures claude. Qui te beatificant, in errorem inducunt. Si noueris te esse, qualem laus aliena depingit, non tibi, sed Deo ascribe, cum  Apostolo dicens: Gratia Dei sum id quod sum [88 1Kb] . Quid enim habes, quod non accepisti? si autem accepisti, quare gloriaris quasi non acceperis [89 1Kb] ? ac si Apostolus dicat: omnia que habes, a Deo accepisti. De his ergo non in te, sed in Domino glorieris. Consilio autem eiusdem Apostoli proba opus tuum, et sic habebis gloriam in teipso, et non in altero [90 1Kb] , aut quod securius est, nec in te, nec in altero, sed in Deo.

Nimis quidem periculosum est gloriam suam  aliene lingue committere, et ad arbitrium palpantis, aut blandientis laudem obtinere, uel perdere. In Domino laudetur anima tua, audiant mansueti, et letentur [91 1Kb] . Sit laus tua in exitu tuo, ut te laudent in portis opera tua, quando erit unicuique laus a Deo [92 1Kb] . Omnia cum consilio fac. Castorum enim consiliorum mater Sapientia in libro sui nominis dicit: Ego in consiliis habito, et intersum cogitationibus eruditis [93 1Kb] . Probatos autem in religione tecum habeas in consilio, in obsequio, in contubernio, tue custodes honestatis et testes. Sicut autem alios dignitate precellis, sic uite meritis antecedas. Et quia minus fortasse ponderis apud te habet cohortatio mea, circa instruendi abbatis officium, pono ipsa beati Gregorii uerba [94 1Kb] : Tanto, inquit, debet  transcendere opera subditorum actio prelati, quantum distare solet a grege uita pastoris. Et subiungit: Sit ergo cogitatione mundus, actione precipuus, discretus in consilio, fructuosus in uerbo, singulis compassione proximus, pre cunctis contemplatione suspensus, bene agentibus per humilitatem socius, per iustitie uero zelum contra delinquentes erectus, interiorum curam exteriorum sollicitudine non minuens, dispensationem exteriorum interiorum prouidentia non relinquens. Denique abbas, dicit idem Gregorius, in omnibus Christi uitam studeat imitari. Apostolo enim teste: Qui dicit se manere in Christo, sicut Christus ambulauit, debet et ipse ambulare [95 1Kb] . Propterea idem Apostolus de se dicit: Imitatores mei estote, sicut et ego Christi  [96 1Kb] . Et ut forma regule spiritualis exprimatur, iugiter in corde habeat uerbum illud Apostoli: Apparuit gratia Saluatoris nostri Dei omnibus hominibus erudiens nos, ut abnegantes impietatem, et secularia desideria, sobrie, et pie et iuste uiuamus in hoc seculo [97 1Kb] . Precedat abnegatio impietatis et desiderii secularis, ut uiuas pie, sobrie, et iuste: pie ad Deum, iuste ad proximum, sobrie ad teipsum. Pietas quidem testimonio B. Augustini consistit in fide, et spe, et caritate. Iustitia uero naturalis est, ut non uelis aliis facere, quod tibi fieri nolis: et aliis facias, quod tibi fieri uelis. Ad sobrietatem rerum temporalium moderatior usus pertinet, necessitati satisfaciens, non seruiens uoluptati. Te  honor assumptus ad subditorum custodiam obligauit. Audi Salomonem: Fili mi, spopondisti amico tuo, defixisti apud extraneum manum tuam, illaqueatus es uerbis oris tui, et captus es sermonibus tuis. Fac ergo, quod dico tibi, fili mi, decurre, festina, suscita amicum tuum, ne dederis somnum oculis tuis, et tue palpebre ne dormitent [98 1Kb] . Iuxta expositionem Gregorii [99 1Kb] , apud extraneum manum suam defigere, est, curam anime aliene, quam prius non habueras, in periculum tue conuersationis accipere.  Commissos itaque tibi salutaribus montisi excitare iuberis, ut a peccati torpore surgentes, in sanctis cogitationibus et operibus excubantes, de breui et transitorio labore manipulos referant exsultationis eterne. Ille autem, qui te ad hoc officium uocari permisit, sic te uocauerit, ut non repellat: sic te honorauerit, ut non humiliet; sic exaltauerit, ut non confundat, non deiiciat, uel allidat. uale.



EPISTOLA CXXXIII. AD R. DECANUM ET CAPITULUM SARISBERIEN. ECCLESIAE.

ARGUMENTUM.---Probat, ob tenuitatem beneficii, non recte se cogi ad faciendam residentiam in Sarisberiensi ecclesia.

 Dilectis dominis fratribus et amicis R. decano, et capitulo Sarisber. Ecclesie, PETRUS Blesen. Bathon. archidiac., salutem, et in iudicando prudentiam.

Miror quod pro prebenda quinque marcarum  me urgetis ad residentiam faciendam, scientes quod pro uiatico usque Saresberiam tota mihi prebenda non sufficeret: que si insufficiens est ad uiam, multo magis ad residentiam, sed captatis potius questum ex absentia mea, quam ex presentia mea fructum. Ubique terrarum in omni Ecclesia parcitur debilibus et infirmis, uel, qui alias facultatem residendi non habent, uos autem penam in  eos statuitis, quos ipsa impossibilitas a penali  obligatione absoluit. Penam siquidem, non impotentia uel defectus, sed solius contumacie odium introduxit. Nostrorum presulum Osmundi, et Iocelini constitutio in eos qui prebendas habent diuites  , intorquetur, qui de obuentionibus earum possunt domos edificare Saresberienses  , et ea, que ad residentiam necessaria sunt, de facili procurare. Sicut tamen decretum Telesphori pape de adiectione septime septimane usus contrarius aboleuit  , sic, imo fortius constitutionem predictorum pontificum consuetudo utentium in contrarium penitus abrogauit. Cum itaque mihi precisa sit residendi facultas: que mihi culpa infligit hanc penam, ut quia non facio, quod mihi impossibile est, debeam prebende mee perdere quintam partem?  Tolerabilius est constitutione hac Pharaonis imperium: nam cum tota Aegyptus fisco applicare quintam partem suarum possessionum regis edicto publico urgeretur, sacerdotes et leuite legis illius onera non senserunt. Nunquid uultis, quod aliarum Ecclesiarum redditus hic expendam? Hoc mihi Gangrense concilium interdicit, cuius auctoritate, ubi potiora bona recipio, conuersatio mea debet esse frequentior, et pauperum quotidiana subuentio. Parcite ergo, domini mei et amici, fratri uestro, quem a necessitate residentie ipsa impossibilitas eximit. Quod enim non possum, non debeo, quod indebitum est, iniuste exigor, et ideo ab hac iniusta  exactione legatum appello. ualete.



EPISTOLA CXXXIu. AD WILLELMUM ELECTUM S. MARIAE. 


ARGUMENTUM.---u. Abbatem recenter electum egregie instruit in omnibus ad officium eius pertinentibus.

Reuerendo Patri et domino WILLELMO Dei gratia electo S. Marie Blesensis  , suus PETRUS Bles. Bath. archid., salutem in eo qui in electis suis mittit radices.

Electus estis a uestris fratribus in abbatem: propterea in uobis magnifico misericordiam Saluatoris, si tamen misericordia est, et non potius quedam probatio, ut questus honoris quandoque transeat in querelam. Erat longe securius subesse quam preesse: meritorium tamen ualde est, si sic presis,  ut prosis. Charissime mi Pater, dum in minore officio ministrabas, sepe fuisti tibi ipsi scandalo, frequenter tedio, semperque periculo: nunc autem super candelabrum constitutus intrasti arenam euentus ancipitis.

Nam si possessionum sollicitudines, si animarum discrimina penses, foris sunt pugne, intus timores. Iuxta uerbum Salomonis [100 1Kb] , immisisti te in turbam, et alligasti tibi peccata duplicia. Ideo plerique uolunt latere sub modio, et intra conscientie fines claudunt interioris glorie bonum fouentes in sinu memorie uerbum illud propheticum: Secretum meum mihi, secretum meum mihi [1 1Kb] . Et nunc, Pater amantissime, in uaria distrahi te oportet, pro aliis molere, sollicitari cum Martha, postponere unum  illud necessarium, et transire de Marie otio ad quemdam anime labyrinthum [2 1Kb] . Porro non sic exterior te sollicitudo rapiat, ut animam tuam, pro qua Christus mortuus est, curarum secularium abyssus absorbeat. Quamdam itaque interiorem solitudinem semper tibi circumferas, ut in se collectus animus ad exteriora non defluat, nec attendat, quod appareat foris, aut quod exterius sonat. Inter multos eris tecum, factus de illorum numero, quos beatus Iob [3 1Kb] insinuat dicens: Hi sunt, qui edificant sibi solitudines, ut uocem exactoris non audiant. Sic ergo ministres, ut non uituperetur ministerium tuum; ut seruum singulorum te reputes, cum sis dominus omnium. Sic in te contemplatiua et actiua uices suas alternent, ut nullum tempus habeas  feriatum. Melior est spiritus, quam corpus, et corporis exercitatio ad modicum prodest. Pietas autem ualet ad omnia, habens promissionem uite, que nunc est, pariter et future [4 1Kb] . Aemulare igitur carismata meliora [5 1Kb] . Caro enim et sanguis regnum Dei non possidebunt [6 1Kb] . Caro non prodest quidquam [7 1Kb] . Fructus  autem spiritus sunt: caritas, gaudium, pax, patientia, longanimitas, fides, modestia, mansuetudo, continentia, castitas [8 1Kb] . Bonum est sollicitari cum Martha, sed quietius est sedere ad pedes Iesu cum Maria: prouidere Dominum in conspectu suo semper, uacare et uidere quam suauis est Dominus [9 1Kb] . Postquam ergo disposueris ea, que necessitas fraterna deposcit, descende in hortos aromatum, ut pascaris deliciis spiritualibus, et gratissima colligas lilia gaudiorum. Cum uero animam tuam resolueris ad quietem, nullus, queso, dilectam excitet, donec ipsa uelit. Nec sustineas, ut quis te prepropere ab amplexibus Rachelis, et ab uberibus sancte uoluptatis auellat. Scis, quia sancte Regule professores, si se secularibus negotiis curiose inuoluunt, magna spiritualis  exercitii dispendia patiuntur. Nauis enim, licet inter procellosos turbines statim non pereat, rerum tamen suarum iacturam sustinet, ut in portum uacua inanisque perueniat.

Elegerunt te fratres tui, esto in illis quasi unus ex illis [10 1Kb] . Aedifica eos uerbo, actu, uultu, habitu et incessu. Sic te amabilem exhibeas et imitabilem, ut tota conuersatio tua edificet alios ad salutem. Age. quod non solum tibi expedit, sed quod multis. Nunquam singulariter uiuas. Non habeas, ut uulpes, foueam, non ut uolucres nidum, non loculos sicut Iudas. A primitiuis motibus adolescentie mee noui, Pater uenerabilis, mores tuos redolentes mansuetudinem, sociales ad conuictum, humilitate conditos  et ad omnem compositos honestatem. uulgare est, quod honores mutant, aut potius monstrant mores. Administratio, queso, presens nunquam ab illa morum nobilitate degeneret, nulla elationis, nulla glorie titillatio de tua promotione obrepat. Si gloriari oportet, de tuis infirmitatibus glorieris, ut inhabitet in te uirtus Christi. Si enim ad onus infirmum, si minus idoneum, minusque dignum te reputes, ipsa tui abiectio conualescet ad gratiam, exuberabit ad fructum, accumulabitur ad coronam. Ipse Dominus glorie dicit: Si ego quero gloriam meam, gloria mea nichil est [11 1Kb] . Gloriam, inquit, ab inuicem queritis, et gloriam, que a solo Deo est, non uultis [12 1Kb] . Non nobis, Domine, non nobis, sed nomini tuo da gloriam [13 1Kb] . Tu uero, Pater, si in Deo gloriaris, non  eris insipiens, ut qui gloriatur, in Domino glorietur [14 1Kb] . Illam uero gloriam, que est testimonium conscientie tue [15 1Kb] , Deo et non tibi ascribe. Nam, ut uerbo Apostoli utar: Quid habes, quod non accepist [16 1Kb] ? Si ergo te ad uocem demulcentium tuas aures aura fauorabilis afflauerit; sit in ore et corde tuo  uerbum illud Apostoli: Gratia Dei sum id quod sum [17 1Kb] . Nihil est, quod diuine maiestati familiarius atque confidentius assistat, et gratius quam uera humilitas. Ipse auctor uniuersitatis se corde humilem confitetur et mitem [18 1Kb] . Igitur non ueniat tibi pes superbie; sed quanto maior es, humilia te in omnibus [19 1Kb] . et administrationem hanc onus reputa, non honorem; omnemque motum superbie prurientis, uerbo illo Salomonis exstirpa: Potentes potenter tormenta tolerabunt, atque cito et horrende iudicium fiet his qui presunt [20 1Kb] . Cogita semper quia requiret te Dominus de ouibus suis exactissimam rationem. Propter hoc irritauit impius Deum: dixit enim in corde suo: Non requiret [21 1Kb] . Deus autem per Ezechielem [22 1Kb] dicit: Ecce requiram oues meas de manu  pastoris. Dominus dicit: Requiram. Impius dicit: Non requiret. Cuius putas assertio preualebit? uerbum prophete Isaie [23 1Kb] est: Iurauit Dominus exercituum dicens: Si non, ut putaui, ita erit; et quomodo mente tractaui, sic eueniet. Nolite, queso, emulari in malignantibus [24 1Kb] . Sunt enim abbates querentes potius, que sua sunt, quam que Iesu Christi [25 1Kb] . A fructibus eorum cognoscetis eos [26 1Kb] . Hi animarum cura omnino posthabita summam sui officii reputant, si in suam et suorum perniciem possessiones ecclesie sue per fas nefasque culturis et edificiis magnificent et dilatent. Animarum uero curam, que a spiritu timoris conceperant fructum salutis, quasi aborsum perniciose procurant; ut eis merito aptetur uerbum prophete [27 1Kb] dicentis: Secuerunt pregnantes  Galaad ad dilatandum terminos suos. Hi sunt, quos agitat spiritus huius mundi, spiritus uertiginis et erroris. Melius est tibi domum tuam augere moribus quam possessionibus. Melius est celum implere quam horreum: et hec facere potes, et illa non omittere. ueternosas autem uitiorum propagines, que ex quorumdam decessorum tuorum negligentia pullularunt, succide maturius, ne uitulamina, que nunquam fructificant, surculis incisionis sua prepediant incrementa. Fac omnia preeunte consilio, non tamen credas omni spiritui, sed prius proba, utrum ex Deo sit [28 1Kb] . Semper autem potius de oratione quam de prudentia tua, de Deo tantum, et non de principum familiaritate confidas, quia maledictus,  qui confidit in homine [29 1Kb] , et iuxta sententiam Sapientis: Nomen Domini plurima fortitudo [30 1Kb] . Scribitis autem uos ex continua uersuti hostis astutia graues molestias sustinere; ideoque uobis necessaria esse sacre Scripture suffragia, cuius lectio frequens conatus hostiles euacuet, atque turbines estuantium tentationum quadam gratie serenitate tranquillet; propterea librum uestrum cum instantia  repetitis, quem unum ex quatuor appellatis. Scio quia sine tentationibus uix hora dimidia claustralis uita transigitur. Unde et militia regularis arma spiritualia exigit, de quibus Apostolus ad Corinthios scribens dicit: Arma militie nostre, non carnalia, sed potentia Deo ad destructionem munitionum destruentes omnem altitudinem extollentem se aduersus scientiam Dei, captiuantes omnem intellectum in obsequium Christi [31 1Kb] . Sacra itaque lectio uobis necessaria est. Ipsa enim est mensa tabernaculi, que ad aquilonem [32_35 1Kb] , unde panditur omne malum, posita est. Quod Psalmista insinuans dicit: Posuisti in conspectu meo mensam aduersus eos qui tribulant me [36 1Kb] . De mensa hac, et spiritualibus armis loquitur Isaias [37 1Kb] : Pone, inquit, mensam, contemplare in  specula; surgite, principes, et arripite clypeum. Sacra lectio, cibus est, quia teste ueritate: Non in solo pane uiuit homo, sed in omni uerbo, quod procedit de ore Dei [38 1Kb] . Per hunc cibum spiramus et uiuimus. uerba, inquit Dominus, que ego loquor, spiritus et uita sunt [39 1Kb] . Certe solo sacri eloquii testimonio Christus contra omnes diaboli tentationes usus est in deserto. Si ergo consistant aduersum uos castra, scuto bone uoluntatis armate uos, et gladio spiritus, quod est uerbum Dei. Mee quidem exhortationis campus latissime patet, sed irruens occupationum necessitas, et succingens epistolam ad compendium, ad alia me retorquet.

[Filios autem obedientie uestre, fratres et dominos meos rogo in uisceribus Christi, et in caritate  non ficta, hoc sentire in se, quod et in Christo Iesu: ut sicut pro nobis exinaniuit se formam serui accipiens [40 1Kb] , sic se pro Christo humilient in obsequium seruitutis. Exhibeant corpus suum hostiam uiuam, sanctam, placentem Deo, ut tota eorum sensualitas a ratione absorpta, spiritui subiiciatur ad seruiendum Deo uiuenti. Sensualitas est mulier, ad quam dicitur: Et ad uirum erit conuersio tua [41 1Kb] . Tota itaque ratio humilietur, totus intellectus captiuetur in obsequium Christi. Indixistis proprie carni bellum, contendentes non esse, quod estis, et recuperantes fortiter, quod in prima origine perdidistis, ut rapiatis per uiolentiam regnum celorum et intrudatis uos in hereditatem sanctorum. Cum Samaritana  reliquistis hydriam concupiscentie [42 1Kb] , et in uobis spiritualem uestram Iericho destruxistis [43 1Kb] . Scriptum est autem: Maledictus, qui reedificat Iericho. Tu igitur, carissime frater, qui dedisti legi apostolice manum, qui manum tuam misisti ad fortia, utere consilio Sapientis, et iniice in compedes obedientie pedem tuum, nec acedieris a uinculis eius [44 1Kb] . Recolas, quia uir obediens, testimonio Sapientie, loquitur  uictorias, dum de diabolo per obedientie bonum, de mundo, ac de se ipso triumphat in Christo. Sine omni delectu, sine omni exceptione, faciat Regule professor, quod iniungitur sibi. Quid uero, uel quale, uel quantum sit, quod iniungitur, non discernat: alioquin presumit comedere de ligno scientie boni et mali. Censura enim discretionis est penes Patrem spiritualem, qui omnia diiudicat, ipse autem a nemine iudicatur [45 1Kb] . Nihil ergo discernat. Sit indiscretus, ut intelligat, sit stultus ut sapiat, nec reputet iniuriosum, si quandoque correctione contristetur, aut uerbere, qui per inanem letitiam immoderatius frequenter se recolit excessisse. Omnis disciplina in presenti amara est, sed in futuro facit pacatissimum iustitie fructum [46 1Kb] . Lentescens in uia  Domini a pastore suo durius increpari sustineat; stercoribus enim boum lapidandus est piger [47 1Kb] . Qui ergo Spiritu Dei deducitur, cum equanimitate sustineat corripientem magistrum; et si dura sunt ei, que audit, reputet se durioribus esse dignum.

Et uos quidem, dilectissimi, segregauit Deus in hereditatem sibi, ut letetur in bonitate electorum suorum cum hereditate sua, si tamen non accepistis iterum spiritum huius mundi. Ponite igitur corda uestra super uias uestras, ne sitis terra proxima maledictioni, quam percutiet Dominus spiritu oris sui. Recolite, quia non solummodo arbor, que fructus malos facit, sed etiam arbor, que fructus bonos non facit, excidetur et in ignem mittetur. Securis  quidem posita est ad radicem [48 1Kb] ; et arbor, siue ad austrum, siue ad aquilonem ceciderit, ibi erit [49 1Kb] . Iudicabit enim Dominus fines terre et hominem in suis operibus comprehendet. Dum fuistis in seculo, nullam contra uos inuidiam hostis antiquus exercuit: non enim eos impugnat, quos esse suos ex operum testimonio putat. Nunc autem, quia uidet idola sua in Christi templa immutari, post amissam predam quasi leo rugiens circuit, et ad omnes nocendi artes anxius explorator suas uersutias circumducit. Quem uero de statu conscientie bone subito precipitare non potest, quibusdam imaginationibus phantasticis latenter obrepentibus paulatim sollicitat. Nam, iuxta uerbum beati Iob, lapides excauant aque, et mons cadens defluit, saxumque  transfertur de loco suo, et alluuione paulatim terra consumitur [50 1Kb] , quia fortitudinem mentis emolliunt, et subuertunt tentationes occulte. Anima uero a fundamento uirtutis auulsa, corruit in peccatum. Apponens itaque iniquitatem super iniquitatem, multiplicat immissiones per angelos malos, et sic de arce deposita tanquam de loco eminentiore, confligendo insurgens de misero et decepto triumphum reportat ignobilem: sic per illecebras huius uite, miseri elongantur a Deo, dicentes anathema Iesu, et tandem conuersos in arcum prauum, et in  reprobum sensum datos mala capiunt in interitu Scitis quia uita hominis, tentatio est et militia super terram [51 1Kb] . Sunt uero tentationum quedam super nos, quedam infra nos, quedam iuxta nos, quedam intra, quedam extra, et omnes contra nos. Caute igitur ambulate: mundus enim plenus est laqueis, plenus insidiis, plenus periculis, atque scandalis ineuitabilibus, et mortibus infinitis. Introistis claustrum; bonum est uos hic esse, et non recedere a concilio et congregatione iustorum. Amice, si claustrum egrederis, transgrederis et quasi sub iactu alee animam tuam ponis. Leo in ianuis est, ut te rapiat, et non sit, qui eripiat. Irruit uentus urens a regione deserti, si forte inueniantur palee, quas ad ludibrium suum rapiendo dispergat. Multiplici  enim exquisite fraudis artificio conatur angelus apostata sanctorum congregationem transferre in theatrum, populum acquisitionis in fabulam seculi, et scholam innocentie in derisum. Sit, queso, frater, anima tua in manibus tuis semper [52 1Kb] . Thesaurum incomparabilem habes in uase fictili; dumque claustrum egrederis, drachmam, pro qua magnus ille mercator animam suam posuit, ad ancipitis alee discrimen exponis. Terreat te, frater, egressus Dine, et oppressio eius [53 1Kb] . Recole, quod Iacob domi residens benedictionem patris hereditauit [54 1Kb] . Esau uero dum foris euagatur et uenatur, primogenitura patrisque benedictione et hereditate priuatur [55 1Kb] . Nunquam ingrediaris secularium  domos: nequitie enim in habitaculis eorum: nec Deus in domibus eorum cognoscetur. Dicas igitur cum Propheta: Odiui ecclesiam malignantium, et cum impiis non sedebo [56 1Kb] . Inter scorpiones habitas; ergo iuxta doctrinam Hieronymi [57 1Kb] , sis honestus in domo, sis rarus in populo siue in publico. Si egrotauerit, aut obierit aliquis de parentibus tuis, non sit tibi eorum egritudo, uel mors, egressionis occasio. Sine mortuos sepelire mortuos suos; fallax et proditoria est affectio parentele. Carnalis amor extra Dei amorem cito te capiet, et affectio mundi, que iam in te aruerat, in perniciem animi reuirescet. Mortuus es mundo, et parentibus tuis, atque complantatus es similitudini mortis Christi, et uita tua abscondita est cum Christo in Deo. Noli iterum  in seculo uiuere, et arma uictorie reddere inimico. uerbum Hieronymi est [58 1Kb] : Tenet hostis gladium, ut me perimat, et ego de parentum lacrymis cogitabo? Ero de parentum sepultura sollicitus, quem sollicitari oportet, ne sepeliar in inferno? Noli, queso, exire, quia mors in exitu est, et in limine te exspectans. Quam cito egrederis ostium, mors per oculorum fenestras ingreditur. Nullum precor habeas cum homine seculari commercium. Qui enim tangit picem, inquinabitur ab ea [59 1Kb] ; bonosque mores praua colloquia corrumpunt, et uita reproba  trahitur a conuictu. Seneca ad Lucilium scribens dicit [60 1Kb] : Socrati, Lelio et Catoni posset bonos mores excutere turpium conuersatio frequens, et dissimilium multitudo. uerbum Apostoli est: Non ignoramus astutias Satane [61 1Kb] , cui ex hoc ipso datur opportuna et multiplex malignandi occasio, quia incircumcisi obsederunt uos, et habitatis quasi in medio Chananei. Inter claustrum uestrum, et forum, modica protenditur intercapedo parietum. Habitatis quasi in medio Babylonis: et mirum, imo miraculum est, si sabbatum quietis uestre non turbat tumultuatio popularis. Ita estis secularium importunitate obsessi, ut cum lamentatore propheta deplorare possitis: Aedificauit hostis in gyro meo, et circumdedit me felle et labore. Conclusit uias  meas lapidibus quadris: ursus insidians factus est mihi, leo in abscondito, semitas meas subuertit, et posuit me desolatam [62 1Kb] . Habitatis in medio populi polluta labia habentis, qui uobis uerbum illud derisorie frequenter adaptant: Commisti sunt inter gentes, et didicerunt opera eorum [63 1Kb] . Utinam aduolet unus de seraphim, et sumpto calculo de altari in eis rubiginem cordium, et scoriam purificet labiorum [64 1Kb] . uos autem circumspecte agatis, prouidentes bona, non solum coram Deo, sed coram hominibus [65 1Kb] , et negotio salutis uestre uigilantius insistatis. Sit iugiter ante oculos cordis uestri timor Dei, ignis gehenne, recordatio passionum Christi, uestrorum memoria excessuum, dies mortis, et exspectatio  tremendi iudicii. Audite Hieronymum dicentem: Laudet populus, luxurient homines, rumores excurrant, et dicas: Mihi adherere Deo bonum est, et ponere in Domino Deo meo spem meam. Quid enim mihi est in celo, et a te quid uolui super terram? Deus cordis mei, et pars mea Deus in eternum [66 1Kb] . Prope est, ut amatores seculi, et sancti ordinis transgressores ab eterne uite radice precisi in exteriores tenebras detrudantur, et ab Ecclesia sanctorum perpetua excommunicatione seclusi metiantur ex intolerabili doloris angustia, quam perniciose illos deceperit appetitus transitorie uoluptatis. uos ergo Dei timor in uia Domini lentescere non permittat, sed corda uestra excitet ad meliora incessanter, uita breuis, finis dubius,  iudex terribilis, flamma inexstinguibilis, uermisque non moriens, et pena, cuius non est intermissio neque finis. ualete]





EPISTOLA CXXXu. [HUBERTI CANT. ARCHIEP. AD DECANUM, ET CAPITULUM SARISBERIENSE.] [A. D. 1189---1200.]

ARGUMENTUM.---Cantuariensis archiepiscopus eximit canonicum quemdam a lege residentie et multis de causis clericos ab ea eximi posse docet.

H. Dei gratia Cantuar. archiepisc. totius Anglie  primas, et apostolice sedis legatus, dilectis in Christo filiis decano et capitulo Sarisber. Ecclesie, salutem, gratiam et benedictionem.

Cum ubique terrarum maioribus reuerentia debeatur, et maxime regi tanquam precellenti, eos qui negotia regis aut regni procurant, fiscalis ratio seu publice rei necessitas a lege communi eximit, cum in omnium hominum statu uices suas sufficienter impleat, quamuis absens, qui omnium commoditatibus se impendit. Quia igitur magistri Thome de Esseben fides et industria multipliciter probata est in publicis regni negotiis, quandiu in talibus se exercet, nolumus, ut ipsum ad residentiam compellatis. Scitis preterea quod de singulis cathedralibus ecclesiis regni possumus eos pro  arbitrio nostro uocare in partem sollicitudinis nobis iniuncte, quos ad hoc magis expedire nouerimus. Nec absurdum uidetur, si nobis suffraganeorum nostrorum canonici, si membra capiti obsequantur.

Certum est quod quidam domino regi sunt necessarii, quidam nobis, quidam infirmantur, quidam in scholis militant, quidam in peregrinatione sunt, quorumdam prebende ad residentiam non sufficiunt  . In omnibus his habendum est discretionis et cautele iudicium, quatenus in singulis circa residentie obseruantiam habeatur consideratio proprie facultatis. Si ergo pro aliquo talium scribimus, aut scripsimus uobis, ita preces nostre apud  uos efficacem obtineant locum, ut et petitiones uestre apud nos opportuno tempore desiderabilem sortiantur effectum. Eum enim erga uos gerimus paterne benignitatis affectum, ut nichil uobis uelimus precipere aut petere, quod in uestri honoris redundare debeat detrimentum.





EPISTOLA CXXXuI. AD ALEXANDRUM PAPAM. [A. D. 1177?]

ARGUMENTUM.---Henricus II, Anglie rex, queritur de rebellione Henrici, reliquorumque filiorum contra se, et auxilium Alex. III pape implorat.

Sanctissimo domino suo ALEXANDRO, Dei gratia catholice Ecclesie summo pontifici H. rex Anglie, dux Northmannie et Aquitanie, comes Andegauen.  et Cenoman., salutem et deuote subiectionis obsequium.

In magnorum discriminum angustiis, etc. uide inter uariorum ad Alexandrum epistolas post ipsius Regesta, Patrologie t. CC.



EPISTOLA CXXXuII. AD M. ALEXAND. DE S. ALBANO.

ARGUMENTUM.---Gratulatur M. Alexandro nouitio, de ingressu in religionem; hortatur ut fortiter ferat nouum obedientie iugum, et insolitum rigorem discipline: mundo perfecte moriatur et sibi.

Dilecto et predilecto socio et amico M. ALEXANDRO  de S. Albano, M. PETRUS Bles. Bath. archid., salutem, et de mundo triumphum.

Totis medullis anime conuersioni et conuersationi uestre congratulor. A prima enim uestri notitia dilexi uos, non ad faciem, non ad questum, sed pro uirtutibus uestris in Domino uirtutum. Litteratura siquidem uestra, et fame commendabilioris celeberrimus odor multos uobis conciliauit ad amicitiam, salua Tullii sententia, qui in libro De amicitia scribit, uix a pluribus seculis quatuor amicorum paria exstitisse. Hodie uero amici multiplicati sunt super numerum. Charitas enim diffusa est in cordibus nostris, que sola est uere amicitie condimentum. A diebus itaque nascentis Ecclesie cepit dilectio multiplices affectionum propagines in unitatem  mentium dilatare, ut iam tunc multitudinis credentium esset cor unum, et anima una [67 1Kb] . Gratias igitur ago Deo, qui uos de medio praue ac peruerse nationis eduxit, ut odio habeatis ecclesiam malignantium, et lauetis inter innocentes manus uestras, que de feditate seculi multiplices maculas contraxerunt. Gaudeo plane quia mirabile et imitabile omnibus premisistis religionis auspicium. Diu enim ante conuersionem uestram desiderabili multis reditu abiecto, abiectus esse in domo Domini elegistis. Honorem magisterii, laudemque hominum, et inanem huius seculi letitiam exspuisti, ad letandum in letitia gentis, quam Christus hereditauit, ut laudetur cum hereditate sua.

 Posuisti, amice carissime, pedem tuum in uia recta, imo pedes tuos sapientie compedibus iniecisti [68 1Kb] . uide ne acedieris a uinculis eius. Manum tuam misisti ad fortia, ut regno celorum uim inferas, et in hereditatem sanctorum uiolenter intrudas, nimirum, per adoptionem factus es Dei filius, et coheres Christi. Qui enim spiritu Dei aguntur, hi sunt filii Dei [69 1Kb] . Secure iam dicas: Dominus pars hereditatis mee: tu es, qui restitues hereditatem meam mihi. Propterea funes ceciderunt tibi in preclaris: etenim hereditas tua preclara est [70 1Kb] . Beatus es ergo, cuius portio et hereditas Deus est. Adhuc tamen, dum nouitius, dum paruulus es, non differs a seruo, cum sis dominus omnium, sed es sub tutoribus, et curatoribus, usque ad tempus prefinitum  a Patre [71 1Kb] , tempestiue mittendus in plenariam possessionem eterne hereditatis. Moneo igitur in uisceribus Iesu Christi, ut te non deterreant conuersionis primitie, nouum obedientie iugum, inconsuetus ordinis rigor, et austeritas discipline. Quidquid asperum nunc uidetur, obedientia sibi conuertet ad lucrum; et que nunc amariora sunt, usu mediante dulcescent. His enim, qui de tenebris progrediuntur ad lumen, lux in primis molesta est, donec oculi lumini assuescant. Inter dura et aspera tibi solatio sit illud propheticum: Propter uerba labiorum  tuorum, ego custodiui uias duras [72 1Kb] . Expedit tolerari dura, ne ueniant duriora. Quod si murmuraueris, si detrectaueris obedientie iugum, in uano accepisti animam tuam. Insuper, et quod tibi durum est, nec inobedientia, nec murmuratione mollescet. Si pro regno celorum nunc sustines grauia, scias grauiora fuisse que nuper pro questu transitorio, nec sine discrimine anime sustinebas. Quia ergo testimonio B. Petri filii obedientie castificant corda sua [73 1Kb] , uince per obedientiam bestialium motus affectuum, quia, iuxta uerbum Salomonis, uir obediens loquitur uictorias [74 1Kb] . uincit enim mundum, diabolum et seipsum. Obedientia, que Filium Dei decuit, non sit tibi, queso, dedecori: non est enim seruus maior domino suo [75 1Kb] . Hoc igitur in te sentias,  quod et in Christo Iesu, qui cum in forma Dei esset, formam serui accepit, et usque ad penam et ignominiam crucis cursum obedientie limitauit [76 1Kb] . Tu uero cohumiliatus et conpauperatus Domino maiestatis uagum et liberum tue uoluntatis arbitrium subiice pro eo gratuite seruituti. Si recolas quanta sustinuerit pro te, etsi millies te pro eo dare posses ad mortem, non sufficeres tamen ad paria respondere. Magna tibi fecit, qui potens est, et estimatio tanti beneficii compensationis uicem non recipit. Fatiscant igitur membra uigiliis, exterminentur ieiuniis, labore frangantur, liquescant in lacrymas oculi, imo si totum cerebrum et medulle corporis in fletum effluant, non sunt tamen condigne  passiones huius seculi ad gloriam, que quidem acquiri potest [77 1Kb] ; estimari autem aut compensari non potest. Quid enim retribuet puluis et uermis Domino glorie, qui pro eo animam suam in morte conclusit, ut beatitudine frueretur, quam nec oculus uidit, nec auris audiuit? [78 1Kb]

Attende igitur sollicitus, quantum Domino tuo debes, et dum in profectu es, nunquam te perfectum existimes. Non quod iam apprehenderim, aut perfectus sim, dicit Apostolus; sequor autem, si forte comprehendam, in quo comprehensus sum. Unum autem, que retro sunt oblitus, ad ea, que priora sunt, me extendo, sequens ad brauium superne uocationis in Christo [79 1Kb] . Attende igitur tue uocationis initia, ut scias, que a Deo donata sunt  tibi. Gloriosum donum Dei est, diuitias et delicias huius seculi abdicasse. Quis sapiens cognoscet hec? et intelliget misericordias Domini; qui peruersos tam pie conuertit, et pro substantiola huius uite, diuitias salutis eterne retribuit. Ita ergo mundum euomas, ut non reuertaris ad uomitum. Ita tibi seculi moriatur affectus, ut nunquam tibi deinceps ad desiderium recidiuet: teque ita configures, et complantes similitudini mortis Christi, ut sis mortuus mundo, mortuus a corde tuo, et uita tua feliciter abscondatur in Christo. Conuersionem  eorum damnabilem reputa, qui pro claustro seculum deserunt, et in claustrum mores seculi deferunt; pro Christo modicas facultates despiciunt, et contra Christum spem maiorem concipiunt. Sub temporalium contemptu cupiditas intensior latet: ignis enim dum tegitur, uehementius ardet.

Parum itaque tibi sit renuntiare diuitiis, nisi renuntietur et uitiis, quia minus periculosum est esse diuitem Christi, quam pauperem Antichristi. Omnes itaque angulos cordis tui reuolue, scrutare, et ab eis reiice quod a seculo contraxisti. uetus homo crucifigatur in te cum actibus suis, ut destruatur corpus peccati, et in quamdam nouitatis infantiam renascaris. Dedit tibi Dominus exercitatos sensus, et gratiam scientie preeminentis. Credo  autem quod et spiritum Dei habeas. Nemo autem dicit anathema seculo, nisi in spiritu Dei. Quanto igitur melior es, tanto uigilantius caueas astutias Satane, qui non magni facit, si deuoret simplices: cibus enim eius electus [80 1Kb] , nec miratur, si absorbeat fluuium, sed habet fiduciam quod influat Iordanis in os eius. Accedens igitur ad seruitutem Dei prepares animam tuam ad tentationem [81 1Kb] , recolens qualiter uocauerit Dominus populum Isrel, prius per blandimenta signorum in Aegypto, deinde per patientiam tentationum in deserto, postea in subiectione populorum, et pace impleta est eis diuina promissio. Sic hodie offert Deus quedam dulcia et blanda sancte conuersionis initia, postea certamina tentationum, demum securam in Christo  quietem et pacem, que exsuperat omnem sensum [82 1Kb] . Leuasti te supra te, ut uideas quam suauis est Dominus. ut in die bona Domini, cum audieris uocem spiritus tanquam susurrium, et sibilum tenuis aure quodam defecati cordis affectu, quasi de ligno uite spirituales colligas fructus. Sunt autem fructus, teste Apostolo, caritas, gaudium, patientia, longanimitas, bonitas, benignitas, mansuetudo, fides, modestia, continentia, castitas [83 1Kb] . In his fructibus recepisti, Christi miles, arrham celestis glorie habentem promissionem uite, que nunc est, et future. In his delibando pregusta quasdam experientias huius seculi, felicesque primitias uisionis eterne. Quibusdam itaque desideriorum pennis aduolat,  et usque in iubileas amenitates, usque in faciem dilecti per excursus contemplationis excurrit. Sic subito a se rapitur, ut iam uiuat, non in se,  sed in Christo, unus cum eo spiritus existens, soloque huius mortalitatis obstaculo differens a Sanctis sanctorum, quadam ineffabili sed momentanea suauitate fruitionis exsultat, et in guttula deliciarum celestium experitur, quam inestimabilis sit eorum beatitudo, quorum desideriis torrens eterne uoluptatis inundat. Quia ergo uocauit te Deus, ut curras in odorem unguentorum suorum [84 1Kb] : Ego uir uidens paupertatem meam [85 1Kb] , clamo ad te: Trahe me post te [86 1Kb] : infixus sum in limo profundi, sed ora, ne absorbeat me profundum, ne me demergat tempestas, ne urgeat super me puteus os suum [87 1Kb] . O dulcedo cordium, Deus animarum, suauitas et gloria te diligentium, spes mea a iuuentute mea; aufer a me cor incircumcisum, cor coagulatum, cor lapideum: da  mihi cor carneum, cor nouum, cor humile et contritum: inspira mihi amorem tui, contemptum mundi, peccati odium, et perseuerantiam penitentie, quam nec prerumpat mors, nec morbus anticipet donec eum miseratio continuet ad profectum. uale.



EPISTOLA CXXXuIII. [AD WALTERUM ROTHOMAG, ARCHIEPISCOPUM  ]. [A. D. 1197.]

ARGUMENTUM---Congratulatur W. Archiepiscopo de reditu ab exsilio, et pace Rothomag. Ecclesie reddita. Causam reddit cur iusti affligantur, monetque ut pacem Deo auctori adscribat.

Dilecto et predilecto domino suo GUALTERO Dei gratia Rothomagensi archiepiscopo, suus PETRUS Blesens. Bathon. archidiac. salutem, et si quid dulcius  aut desiderabilius est salute.

Cuiusdam noui operis occupatione sollicitus, uix ad scribendum epistolam stylum moueo; mouet tamen et excitat obedientia lentescentem, inuitat amor, et compellit imperiosa deuotio. Deuoto siquidem et anxio compassionis affectu reuoluo frequenter, quam uiriliter pro testamento Dei uestram animam posuistis, et exposuistis discrimini, uestros parentes exterminio, familiares proscriptioni, possessiones rapine, famam ludibrio. Quidam uero, qui uobis et ecclesie uestre professionis uinculo tenebantur astricti, iacturam mundane supellectilis pusillanimiter exhorrentes, pro compendio temporali libertatis ecclesiastice titulum distraxerunt,  subiicientes te ultronee seruituti. Nam si annus remissionis eis millies offeratur, preeligent suas aures subula perforari [88 1Kb] . Sic aduersitatis irruente procella  subornata simulatio dilectionis hypocrite apparens, et non existens inuenta est. Metientes enim ex fortuna personam conuersi sunt in arcum prauum pariter cum eis, qui supra dorsum innocentie fabricabant. Sed iuxta uerbum beati Iob [89 1Kb] , lampas contempta apud cogitationes diuitum parata est ad tempus statutum, atque lucerna diu pressa et obtenebrata sub modio totum occidentem serenius et gloriosius illustrauit. Sane, si esset in eis, que omni Christiano debetur affectio, reuerentie impensioris officium pastori debebatur afflicto. Quanto indigniora innocens tolerabat, tanto uberioribus obsequiis et honoribus dignus erat. Beatus equidem Iob [90 1Kb] gloriosior erat in sterquilinio iacens, quam circumsedente exercitu in solio sedens. Reputabant  uos sua subiectione indignum, qui ex ipsa persecutione uestram pensare debuerant dignitatem. In omni enim dignitate nichil est dignius quam pro ecclesiastica libertate honoris abiectio et contemptus.

Solus itaque ascendistis ex aduerso, et opposuistis uos murum pro domo Isrel. Clamastis, et non erat, qui exaudiret; circumspexistis, et non erat, qui adiuuaret. Sic imitator fortissimi Aod iudicis Isrel ambidextri [91 1Kb] , per prospera et aduersa, per infamiam et bonam famam, a dextris et a sinistris protectus scuto bone uoluntatis a Domino uestros labores consummastis ad fructum. uere turris fortissima nomen Domini; quis enim sperauit in  Domino, et confusus est? permansit in mandatis eius, et derelictus est? Sperent in te, qui nouerunt nomen tuum, quoniam non derelinquis querentes te, Domine. Tu enim consiliarius in duris, adiutor in opportunitatibus, in tribulatione, in prosperis custos, consolator in aduersis. In prima siquidem peregrinatione uestra, sicut sepius uobis scripsi, presagiebat animus meus felicioris euentus auspicium, fixum habens, quod perseuerantia uestra continuaret opus assumpte fortitudinis ad triumphum. Sic animos electorum Dominus flagellis interrogat; sic relinquuntur a Domino Chananeus, et cetere gentes, ut Isrelem in eis erudiat. Duo enim nos affligunt, uitia et flagella. Per illa cognoscimus quid de nobis simus; per ista, quid de  mundo sperare possimus. Flagellat autem Dominus iustum, flagellat et impium. Nam de flagello impii, dicit Dominus per prophetam: Plaga impii percussi te, et castigatione crudeli [92 1Kb] . Et rursum: Quid clamas super contritione tua? insanabilis est plaga tua [93 1Kb] . Iustum uero ideo flagellat Deus, et tam prospera quam aduersa circa eum paterna moderatione dispensat, ut homo se cognoscat, ut suos excessus corrigat, ut alios suo exemplo deterreat, ut uirtus hominis innotescat, ut uexatio det intellectum ad cautelam, cautela uero ad coronam et gloriam  cedat. Unctione uero magistra, que docebat uos de omnibus, Deus a primo peregrinationis exordio uos instruxit, et in lapide adiutorii cor uestrum stabiliens, uos ad omnium iniuriarum tolerantiam conquadrauit. Tutius equidem excipit contumelias, qui scuto patientie se prearmat. Huius uirtutis efficacia est, ut si quid durum accesserit, fortiter illud suscipiat; quod non accesserit, lucrum estimet, et inter dura se durioribus dignum putet.

Sunt ergo plurimi, qui hanc regni et Ecclesie pacem uestris ascribunt meritis, propter uerbum illud Salomonis: Cum placuerint Domino uie hominis, inimicos etiam illius conuertet ad pacem [94 1Kb] . uos autem cautius et uigilantius prouidete, ne abroget ingratitudo, quod gratia prerogauit. Omnia, que  uobiscum misericorditer operatus est Deus, ei referatis ad gloriam, et non uobis. Absit enim ut sortem habeatis cum his, qui quandoque dicebant: Manus nostra excelsa, et non Dominus fecit hec omnia! [95 1Kb] Non ergo in arcu uestro speretis, quia gladius uester non saluabit uos, sed Dei dextera et brachium suum, et illuminatio uultus sui [96 1Kb] . Optimum est ei, qui in alto positus est, non altum sapere, sed timere. Beatus enim, qui semper est pauidus [97 1Kb] . Ubique uero periculosa est securitas; ideo sanctus Iob [98 1Kb] omnia opera sua uerebatur; qui, cum esset deditus sacrificiis, humilitati, hospitalitati et eleemosynis; iustus, rectus, timens Deum, licet eumdem ad plenum Domini flagella purgassent,  suum tamen recogitans imperfectum dicebat: A facie Domini turbatus sum, et timore sollicitor [99 1Kb] , Sane securitatis filie sunt, negligentia, ingratitudo, elatio. He induxerunt regem Dauid [100 1Kb] , ut numeraret populum suum, conuersumque est ei, et uniuerso populo Isrel in singultum. He regem Ezechiam [1 1Kb] , quem honorauerat Dominus regressione solis et fuga Sennacherib, subuerterunt, ut nuntiis Merodach Baladan filii Baladan regis Babylonis [2 1Kb] , ad inanem gloriam ostentaret domos aromatum, aurum et argentum, pigmentaria et unguenta, et audiuit in continenti diuine animaduersionis tonitruum. Terreat uos exemplum filiorum Iob [3 1Kb] , quos in domo fratris sui maioris conuiuantes et letantes Satan interfecit: quod hodie spiritualiter impletur  in his, qui prelati sunt aliis ad custodiam discipline, si hostis occultus eos inani letitie uacare cognouerit. Nulla ergo uobis obrepat securitas, sed seruite Domino in timore, uestrosque cogitatus iactate in eum, cui adherere bonum est [4 1Kb] , ponere in Domino Deo spem suam, et horrere abominabiliter, quidquid ad pompam pertinet secularem. Stabilite ergo cor uestrum in exercitio spirituali, in obsequio eius, qui nubilum persecutionis, quo denigrata, sed formosa erat Ecclesia, serenauit; qui inter pressuras eidem ex ipsis iniuriarum malleis  coronam glorie fabricauit. Nimirum, beato Hilario teste [5 1Kb] , proprium est Ecclesie, ut tunc intelligat, cum arguitur; tunc obtineat, cum superata uidetur; tunc liberior surgat, cum eius liberatio desperatur. Nam et arca Ne inualescente diluuio tollitur in sublime [6 1Kb] ; et arca federis humiliata Dagon confregit et Philistheos in posteriora percussit [7 1Kb] . Quia igitur humane conditionis est dolere cum dolentibus, gaudentibus congaudere et uestre persecutioni anxios compassionis affectus impendi, totis medullis anime congratulor uestre paci.

uilla siquidem Andelia, quoties erumpebat seditio inter reges, primos excipiebat hostilitatis incursus  , obnoxia iugo rapine et incendio; sed nunc posuit Dominus fines uestros pacem [8 1Kb] ,  atque rerum uestrarum summam collocauit in tuto. Preterea suscepit ecclesia uestra non minimum sui redditus incrementum. Inquirentes enim Dominum non minuentur omni bono, sed semper faciet Deus, etiam cum tentatione, prouentum [9 1Kb] . uenistis itaque  portantes pacem et illuminantes patriam; et utinam fiat pax in diebus uestris! Sed pax uera pax Dei, quam nemo potest dare; non illa, de qua dicitur: Pax, pax, et non est pax [10 1Kb] ; nam in pace huiusmodi, ecce amaritudo amarissima [11 1Kb] . Que est enim hec pax, si quiescit ancilla, et domina sub iugo graui et degeneri ancillatur? Que utilitas, quod caro a tribulatione malorum et dolore respirat, si nobili anime, pro qua Christus mortuus est, malorum rotam sollicitudinum labyrinthus immittat? Quicunque Spiritu Dei aguntur, teste Apostolo, hi sunt filii Dei [12 1Kb] , ideoque et filii pacis. Ubi enim pax, ibi Deus. Nam in pace factus est locus eius [13 1Kb] , ipsiusque testimonio pacifici filii Dei uocabuntur [14 1Kb] . Annuntiauit uobis Dominus annum placabilem, pacem suam  dedit, pacem suam reliquit uobis, alteram foris, alteram uero intus. Agnoscite, que a Deo donata sunt uobis, et utimini beneficio pacis indulte, quia sunt reliquie homini pacifico. Indignum plane omnino est et absurdum, ut prenobilis anima deputata  Sponsi celestis amplexibus, oblita sue originis, et illius, cuius imago est [15 1Kb] , ad mechanicos rapiatur affectus. Frequentius igitur exeatis in agrum cum Isaac ad meditandum [16 1Kb] , descendite in hortos aromatum, ut gustetis spirituales delicias, et gratissima colligatis lilia gaudiorum. De ligno uite percipite spirituales fructus, qui, teste Apostolo, sunt: caritas, gaudium, pax, patientia, longanimitas, bonitas, benignitas, mansuetudo, fides, modestia, continentia, castitas [17 1Kb] . Istorum fructuum sunt quasi accessio et sequela, reuerentia Deum diligentis, diligentia eum querentis, sapientia eum inuenientis, deuotio tenentis, gaudium perfruentis. Quiescite igitur inter medias sortes, inter preamabiles Rachelis amplexus [18 1Kb] , ibi uacate, et uidete, quam  suauis est Dominus [19 1Kb] , et ab uberibus desiderate quietis nullus negotiose uite strepitus uos auellat. Thesaurum conscientie bone cautius abscondatis, prefigentes eidem titulum, hoc impressiore sigillo signatum: Secretum meum mihi, secretum meum mihi [20 1Kb] . Et pax Dei, que exsuperat omnem sensum, custodiat cor uestrum, et intelligentiam uestram [21 1Kb] , ut sit anime uestre forma pulchritudinis et signaculum sanctitatis, ut repleat in bonis desiderium uestrum Deus cordis uestri, et pars uestra Deus in eternum [22 1Kb] .



EPISTOLA CXXXIX. AD R. ABBATEM ET CONuENTUM CICESTRENSEM.

 ARGUMENTUM.---Implorat monachorum preces, ut digne sacerdotio initiari possit, causasque reddit, cur hactenus illud refugerit.

Reuerendo Patri et domino R. Dei gratia abbati Cicestrensi, totique conuentui eiusdem ecclesie, PETRUS Blesensis Bath. archid., salutem in auctore salutis.

Diu pulsatus sum precibus, consiliis et monitis amicorum, ut in sortem sacerdotii transiens, ei, cui seruire regnare est, impenderem debite obsequium seruitutis. Reluctatus tamen hactenus sacerdotium distuli; in eo enim consideraui opera mea, et expaui. Quis enim etiam perfectissimus non formidet se diuinis immiscere arcanis, se illius ineffabilis sacramenti exhibere ministrum, quod Spiritus sanctus  conficit, cui angeli humili famulatu assistunt, quo diuinis terrena iunguntur, et quod in assumpti corporis unionem recipit diuine presentia maiestatis? Reuerendo uertici Christi manum impositurus Baptista contremuit [23 1Kb] , princeps apostolorum miraculosa piscium captione perterritus: Recede, inquit, a me, Domine, quia homo peccator sum [24 1Kb] , seque introitu Christi centurio putabat indignum [25 1Kb] . Qua igitur fiducia meritorum, qua mentis audacia contrectare presumam uitam animarum, pretium  mundi, angelorum panem? ubi, quanto dignior et eminentior est huius ministerii gradus, tanto grauius imminet ex ipsius dignitate discrimen. Misericordie Domini multe, quia non sum consumptus. Utquid igitur contra prohibitionem sapientis mittam me in peccata populi, et aggregabo mihi peccata duplicia? [26 1Kb] Huc accedat innocens manibus et mundo corde; uocatus a Domino tanquam Aaron, quem elegit ipsum. Nam, etsi a corpore meo prohibeantur actus illiciti, de spurcissimo tamen corde, quasi de sentina scatente cogitationum feditas uelut aura corrumpens exhalat. Denique uereor, ne cum debeam aliis in tempore iracundie fieri reconciliatio, prurientis conscientie impostura mihi, et aliis obnubilet serenissimam  Christi faciem, et usurpati ausus officii, nobis sacrificium in sacrilegium, et uitam conuertat in mortem.

Tu igitur, gloriose et semper glorificande Iesu, non secundum miseriam meam, sed secundum misericordiam tuam operare in me uelle et perficere, quod beneplacitum sit in oculis tuis, nec de meis excessibus tua iudicia equilibres. Si enim iniquitates obseruaueris, Domine, Domine, quis sustinebit [27 1Kb] ? uolens itaque redimere dies meos, quos perdidi, quia perniciose et perdite uixi, disposui iugo Domini ceruicem supponere, laxiores uite salutare licentias, et cum essem liber, in omnibus omnium seruus esse. Tu uero, Domine, clementer aspira,  confirma quod in me trepidat, quod frigescit accende, quod nutat consolida, doce quod desipit, erige quod desperat, alliga quod uagatur, quod superbit humilia, excita quod lentescit, illumina quod caligat. uos etiam, dilecti domini et amici mei, in quibus posuit Deus uerbum reconciliationis, ut ordinetis testamentum eius, super sacrificia, ut Deo placabiles hostias immoletis, quos ipse fons carismatum copiosius irrigauit, ut iam in uobis uirtutum flores erumpant in fructum; uos, quos sibi constituit genus electum, regale sacerdotium, ut sitis corona glorie in manu Domini, et diadema in manu Dei nostri; uos, inquam, obsecro per misericordiam Christi, succurrite mihi precibus, adiuuate me uotis, ne sub mole importabilis  sarcine succumbat infirmitas uacillantis. Exigitur a me conscientia pura, uita immaculata, fama integra, ut sim Christi bonus odor in omni loco. Hec autem non merita hominis, sed illius sunt munera, qui uocat ea que non sunt, tanquam ea que sunt [28 1Kb] , cuius larga et effusa benignitas diues est omnibus inuocantibus eum. Tribuit enim abundanter, et non improperat, iustificans impium gratis [29 1Kb] , ut ubi superabundauit peccatum, superabundet et gratia [30 1Kb] . Omnium siquidem meritorum  suffragio destitutus post Deum, in uobis ieci et locaui mee fiducie fundamentum; certissime sciens quantum etiam in meritis fides, uel oratio proficiat aliena, cum eius efficaciam in filia Chananee [31 1Kb] , in Lazaro [32 1Kb] , in puero centurionis et reguli [33 1Kb] , ceterisque quampluribus frequenter euangelizet Ecclesia. Sane in Christo omnes unum sumus, et ex uniformi connexione membrorum ecclesie consistens integritas indicit omnibus mutue communionis regulam, et indiuisos caritatis affectus. Adiuro itaque uos in unitate fidei, in sanctorum communione, et in unius confessione baptismi, ut imperfectum meum uideant oculi caritatis uestre et orationibus uestris supportetis infirmum, quem oneris magnitudo deterret. Apud Christum nunquam  alicui deficit, quod per eum alii proficit; crescit enim gratia ex impendio, et lecythus olei tanto plenius exuberat, quanto copiosius ex ipso mater uirtutum caritas, uasis que offeruntur infundit. uestra igitur oratio nunquam in terram uacua cadit; quia, etsi non prosperatur ei pro quo mittitur, saltem in sinum reuertitur supplicantis. Noueritis autem, quod ab ineunte etate semper in scholis aut curiis militaui. Scholasticus uero labor licet sit inefficax ad salutem, quedam tamen in eo mundana honestas est, et innocentia secularis. At, quidquid in curiis agitur, fere peremptorium est salutis, ambitiosum, adulatorium, fictum, detractorium, subdolum, inuidum, crudele et impium, et generaliter temporalis questus, et inanis  glorie uenatiuum.

Hec recordatus sum, et effudi in me animam meam, quoniam transibo in locum tabernaculi admirabilis [34 1Kb] . Ecce enim tabernaculum Dei cum hominibus, instar illius quod Moysi in monte ostensum est. Hic primum altare est eneum, cor scilicet contritum et humiliatum, in quo bestiales animi motus, et actus irrationales penitendo mactantur. Secundum altare ab omni eris rubigine alienum, auro rutilat caritatis. Nihil in eo carnale offertur, cum iam offerentis conuersatio sit in celis [35 1Kb] , cuius hostia est mens sancta, deuota oratio, gratiarum actio et uox laudis. Ad altare tertium, quod potius est propitiatorium, quam  altare, et non solummodo sanctum est, sed etiam Sancta sanctorum, dulci affectu pura et defecata intentione intrat sacerdos cum sanguine, iam uerum sanguinem Agni immaculati offerens, et communicans passionibus Christi. Unde frequenter quadam beata exstasi exiens a se, et transiens in dilectum, unusque spiritus factus cum eo intra quasdam diuine suauitatis experientias officium propitiatoris exsequitur, dum per eum quasi per quemdam mediatorem Dei et hominum [36 1Kb] , his pro quibus ad Deum intercedit, fructus propitiationis  ex illa fruitione beata, sed breuissima obtinetur. His indignum me iudicans, totus a uobis pendeo, totus uobis innitor. Rogate Dominum unctionis, ut ungat me oleo misericordie sue; unctio enim docet de omnibus [37 1Kb] ; ipsa me doceat facere uoluntatem Dei, captiuare totum intellectum meum in obsequium Christi, fungi sacerdotio, et offerre illi incensum dignum in odorem suauitatis.



EPISTOLA CXL. AD PETRUM CLERICUM REGIS ANGLIAE.

ARGUMENTUM.---Hortatur Petrum diaconum, ut repudiato studio iurisprudentie, quod multis perniciem affert, totum se tradat theologie sacre et diuinarum litterarum lectioni, uitamque conuenienter ordini suo instituat. Habes hic luculentum  dogma de S. Eucaristia.

M. PETRUS Bles. Bathon. archidiac. dilecto socio et amico suo magistro PETRO clerico domini regis Anglie salutem in eo, sine quo non est salus.

Diuisus es, et cor tuum in diuersa distrahitur; uaria enim deliberationum fluctuatione raptus, hesitas, utrum ad scientiam legum uel ad exercitium sacre pagine te conuertas. In hac perplexitate distinguit finis intentio; tendis enim ad unum propter uanitatem seculi, ad alterum propter ueritatem Dei. Aemulare ergo consilio apostoli carismata meliora [38 1Kb] , et in corde tuo deuoret draco Moysi draconem Pharaonis [39 1Kb] , id est ueritatis scientia scientiam uanitatis. Non enim  ascendet in montem Domini, neque stabit in loco sancto eius, qui in uano accepit animam suam [40 1Kb] . Scitis quia lex Domini lex immaculata est, conuertens animas [41 1Kb] . Iustiniana uero peruertit multos, et gehenne filios facit. Quod sub quodam enigmate propheta insinuans: uocauit, inquit, iudicium ad ignem, et deuorauit abyssum multam [42 1Kb] . Quod tunc euenit, cum iudices de profunditate ciuilis scientie presumentes contra se prouocant Dei iudicium, et iram diuine animaduersionis incurrunt. uides, quam imperscrutabilis abyssus quam dumosa silua, quam immeabile pelagus sit Pandecta, in qua ciuile ius continetur: cui tota etas hominis non sufficit, cuius fructus totus in elatione et ambitione consistit.  uerbum autem abbreuiatum fecit Dominus super terram, ut propter scientiam salutis et uite, iam te transalpinare non oporteat, aut maria transmeare. Nam, sicut in Deuteronomio legitur, Prope est uerbum in ore tuo, et in corde tuo [43 1Kb] . Et Apostolo teste: Regnum Dei intra nos est [44 1Kb] ; quod non in sermone, sed in uirtute Dei consistit. Duo sane sunt, que hominem ad legum scientiam uehementer impellunt, ambitio dignitatis, et inanis glorie appetitus. Hi sunt Rechab et Baana, que Isboseth dormientem percutientes in inguine occiderunt [45 1Kb] . Lege  ergo quod ordini, quod professioni tue conueniat, quod ab ambitionis estibus animum tuum reuocet, quod uanitates et insanias falsas procul a cordis tui affectione releget, ut in timore Domini, qui est initium sapientie, ad spiritualem intelligentiam, in qua est anime salus, diligens et deuotus assurgas. Arripe, queso, arma spiritualia, que, teste Apostolo, captiuant totum intellectum hominis in obsequium Christi [46 1Kb] . Assume gladium spiritus, quod est uerbum Dei [47 1Kb] . Hec sunt arma Dauid, quibus expugnaturus Goliath, arma Saulis grauiora reiecit. Hec est Sapientia, que, teste B. Iacobo [48 1Kb] , desursum est. Et primum quidem pudica est, deinde uero pacifica; pudica est quam incorrupta professio despondet uni uiro uirginem castam exhibere Christo; pacifica  est, que rogat que ad pacem sunt, et cum his, qui oderunt pacem, iubet esse pacificum. Legum uero scientia impudica est, quia meretricio more questuaria est, et mercalis; et quidquid studendo congregauit ad nundinas uanitatis, uili contractu uenaliter et impudenter exponit. Hec uix unquam pacifica est, que semper litigat de contractibus, uel quasi de maleficiis, uel quasi de uariis figuris causarum, de actionibus et obligationibus, de iudiciis, de sententiis, de appellationibus, et aliis, que cum sopire lites debeant, semper cineres litium excitant iam sopitos. Contra hanc sapientiam Dominus in Euangelio palam loquitur, et prouerbium nullum dicit: Sine causa, inquit, colunt me docentes doctrinas  et mandata hominum [49 1Kb] . Et in propheta: Comprehendam sapientes in astutia sua, et prudentiam prudentum reprobabo [50 1Kb] .

Denique pro parte maxima leges ab ethnicis institute sunt: Deus autem dedit legem uite et discipline. Deus enim deorum Dominus locutus est, et uocauit terram [51 1Kb] , ut homo, qui terra erat, fieret celum, et beneficio legis ignee, quam Dominus attulit de Seir, caro transiret in spiritum. Sapientia quidem mundi stultitia est apud Deum, et sapientia carnis mors est. Apostolus enim damnat ea que sunt formam quidem scientie habentia, secundum doctrinam hominum, si non edificant ad salutem. Humana itaque lex inflat, diuina edificat. Professores illius sapientes sunt, ut faciant mala, bene  autem facere nesciunt. Discipuli eius mites sunt et humiles corde, eosque custodit pax Dei, que exsuperat omnem sensum. Illi sunt qui semper circumeunt montem Seir, nec unquam terram promissionis intreunt. Isti cum Apostolo nichil arbitrantes se scire, nisi Christum Iesum, et hunc crucifixum, uiam uite quodam compendio scientie salutaris anticipant, et quadam spirituali experientia, quam suauis sit Dominus, iam pregustant. Et quid suauius, quid iucundius ad exsultationem, quid fructuosius ad salutem, quam comprehendere et amplecti  fide, spe et amore te, Deus? Scriptum est: Scire te, Deus, sensus est consummatus [52 1Kb] . Eminentiam huius scientie ueritas manifeste insinuat dicens: Hec est autem uita eterna, ut cognoscant te, Pater, et quem misisti Iesum Christum [53 1Kb] . Illi Ierusalem edificant in sanguinibus [54 1Kb] , quorum flumina conuertuntur in sanguinem; scientia enim eorum et facundia tota uertitur in peccatum, et impletur querela, quam proponit Deus per prophetam: Dedi eis, inquit, aurum et argentum meum; ipsi uero de auro et argento meo operati sunt Baal [55 1Kb] . De auro nimirum et argento Domini faciunt idolum qui sapientiam et eloquentiam suam redigunt in opus cupiditatis et auaritie, que est seruitus idolorum. Istis conueniunt uerba blasphemie: Labia nostra a  nobis sunt; quis noster Dominus est [56 1Kb] ? Propter hoc dat eis Deus celum eneum, et terram ferream, ut sint sine affectione, sine deuotione, ut sint terra sine aqua, quasi montes Gelbe, super quos nec ros, nec pluuia descendit [57 1Kb] . uerba quidem lepida plerumque habet censura ciuilis, sed sunt folia sine fructu, nuge canore, et Syrenes usque in exitium dulces. Mentior, si unquam uideris illius scientie professorem in ipsius exercitio felices exitus habuisse. Beatus Hieronymus fere usque ad internecionem flagellatus est ab angelo, quia rhetorici lepore sermonis illectus uanitati operam dabat [58 1Kb] . Castigans autem castigauit eum Dominus et morti non tradidit. Sane lex Domini sapientiam prestat  paruulis [59 1Kb] . Ipsa edificat, ipsa uiuificat, ipsa illuminat. Est enim preceptum Domini lucidum illuminans oculos: ut anima, que ad imaginem Dei facta est, iuxta promissum Apostoli, reuelata facie speculetur gloriam Dei, et in eamdem imaginem reformetur a claritate in claritatem tanquam a Domini spiritu [60 1Kb] .

Audi uirtutem sacre Scripture, et efficaciam uerbi Dei, ad cuius intelligentiam te moneo in timore et tremore accingi. ueritas in Euangelio loquitur, dicens: Beati qui audiunt uerbum Dei, et custodiunt illud [61 1Kb] . Princeps etiam apostolorum, interrogante Iesu discipulos, utrum abire uellent, Domine, inquit, ad quem ibimus? uerba uite eterne habes [62 1Kb] . Itero uerba, quibus idem Christum Dei uiui Filium  profitetur, non reuelat ei caro et sanguis, sed Spiritus Dei Patris [63 1Kb] . uerba denique Dei ita spiritualia et uiuifica sunt, ut sint spiritus et uita, ipso attestante, qui dicit: uerba, que ego loquor uobis, spiritus et uita sunt [64 1Kb] . Sicut Apostolus dicit: Sermo Dei uiuus est et efficax, et penetrabilior omni gladio ancipiti, pertingens usque ad diuisionem anime et spiritus, compagum quoque et medullarum [65 1Kb] : obtinet enim uicem ualidissime pactionis, per quam eliminantur ab humano spiritu et purgantur uniuersi noxiales affectus. Et,  ut experientia huius rei tibi faciat fidem: si tepidus es, sacram Scripturam lege instantius, et scias, quia eloquium Domini inflammabit te: Ignitum est enim eloquium eius uehementer [66 1Kb] . Si ambulas in tenebris, audies quid loquatur in te Dominus Deus in Euangelio et prophetis: Eritque lucerna pedibus tuis uerbum eius, et lumen semitis tuis [67 1Kb] . Si alicuius immunditie maculam contraxisti, mundabit te sermo Christi. Iam uos, inquit, mundi estis, propter sermonem quem locutus sum uobis [68 1Kb] . Si te tam grauis tentatio apprehendat, ut pene moti sint pedes, pene effusi sint gressus tui [69 1Kb] , uerbum Dei firmabit te, ut non cadas. Quod enim amplius est, uerbo Domini celi firmati sunt, et spiritu oris eius omnis uirtus eorum [70 1Kb] . Si es in mortali peccato,  quod est mors anime, sacra lectio uiuificabit te, et implebitur, quod Dominus in Euangelio dicit: uenit hora, et nunc est, quando mortui audient uocem Filii Dei, et qui audierint, uiuent [71 1Kb] . Istudque indubitabiliter scias, quod Spiritus sanctus utrumque Testamentum edidit et exposuit, unumque alteri ineffabili sapientie artificio coaptauit: ideoque Ezechieli prophete rota in rota apparuit, simulque eleuabantur et incedebant rote, eratque spiritus uite in rotis [72 1Kb] . Et quis, queso, spiritus hodie in legum professoribus dominatur? spiritus elationis, spiritus cupiditatis et iactantie, spiritus uertiginis et erroris. Reiecta ergo scientia, que in perniciem trahit, apprehende scientiam, que edificat ad salutem. Disce, ut doceas, ut cortina cortinam trahat;  Et qui audit, dicat: ueni [73 1Kb] . Sis imitator illius, qui dicit: Sine fictione didici, et sine inuidia communico [74 1Kb] . Absit omnis fictio, quia Spiritus sanctus semper discipline effugiet fictum [75 1Kb] . Gratis accipias, gratis doce [76 1Kb] . Qui enim sic fecerit, et docuerit homines, testimonio Christi, magnus erit in regno celorum [77 1Kb] . Audi, queso, super hoc testimonium Danielis: Qui docti sunt, inquit, fulgebunt quasi splendor firmamenti, et qui ad iustitiam erudiunt multos, quasi stelle in perpetuas eternitates [78 1Kb] . Noli autem scrutari que supra te sunt, nec inanes cogita theorias; non disputationum argutiis, nec uerborum calumniis te distendas. Talia enim Apostolus interdicit scribens in prima Epistola ad Timotheum: Si quis,  inquit, aliter docet, nec acquiescit sanis sermonibus Domini nostri Iesu Christi, et eius, que secundum pietatem est doctrine, superbus et languens circa questiones et pugnas uerborum; huius graue est iudicium [79 1Kb] . Audi, queso, quid super hoc Sapientia Dei in libro sui nominis dicat: Sentite, inquit, de Domino in bonitate; et in simplicitate cordis querite illum [80 1Kb] . Hodie uaria est inter multos sententiarum contentio: facteque sunt aque Siles, que cum silentio currebant [81 1Kb] , aque contradictionis, apud quas demeruerunt Moyses et Aaron terre promissionis  introitum [82 1Kb] . Sic hodie apud multos carnes Agni immaculati, contra prohibitionem legis, elixantur aqua, uel membratim discerpuntur seuitia bestiali: igne siquidem assari debuerant, et si quidquam residuum esset, igne, id est Spiritu sancto, fuerat comburendum. Non igitur de corde tuo uaticinari presumas, sed iuxta sacri eloquii doctrinam uniuersa discas et doceas, orans cum Propheta, et dicens: Iuxta eloquium tuum, Domine, da mihi intellectum [83 1Kb] , non supra, non extra, non contra. Sunt enim, qui temere scrutantur alta Dei. Sed, testimonio Salomonis, mel nimis comedenti non est bonum, et scrutator maiestatis opprimetur a gloria [84 1Kb] . Et Ecclesiastes dicit: Sapiens efficiar, et sapientia longe recessit a me [85 1Kb] . Accedet enim homo  ad cor altum, et exaltabitur Deus [86 1Kb] . Mirabilis sane facta est scientia Dei, et non poteris ad eam [87 1Kb] . Proinde doctor Ecclesie Paulus cum obsecratione nos admonet dicens: Dico per gratiam Dei, que data est omnibus, qui sunt inter uos, non plus sapere, quam oportet sapere, sed sapere ad sobrietatem [88 1Kb] . Alta nimirum sapere mors est, et facile periclitatur, qui se in eminenti considerans obstupescit. Denique loquens angelus ad Tobiam: Sacramentum, inquit, regis abscondere bonum est: opera uero eius reuelare honorificum [89 1Kb] . Distingue ergo inter sacramenta et opera. Nam et in Deuteronomio celi caligabant rore [90 1Kb] . Et in Psalmo: Tenebrosa est aqua in nubibus eris [91 1Kb] : id est obscura est intelligentia  in sacramentis celestibus scriptisque propheticis. In his uero quibus operatus est Deus salutem in medio terre, ut exinanitio in formam serui, miraculorum coruscatio, passio, resurrectio, ascensio, quod fidem instituit, quod orare nos docuit, quod ad humilitatem, ad mansuetudinem, ad penitentiam et ad misericordiam nos uerbo et exemplo instruxit, uult honorificari Deus, et illic iter est quo ostenditur salutare Dei. Sacramentorum autem ratio et inquisitio cesset, claudatur puteus, ne bos in eum aut asinus cadat, ne periculose nimis ossa regis Idumee redigantur in cinerem [91* 1Kb] , et bestia, que montem tetigerit, lapidetur [92 1Kb] . Magna in sacramentis est eminentia, intelligentia quorum fide potius expedienda est quam adinuentione  humana. Et ut, gratia exempli, in uno sacramentorum uideas abyssum profundissimam, et humano sensui imperceptibilem, pane et uino transsubtantiatis uirtute uerborum celestium in corpus et sanguinem Christi, accidentia, que prius ibi fuerant, sine subiecto remanent, et apparent. Cumque corpus Christi caro sit, et non spiritus, spiritum tamen et non corpus reficit, spiritualiter pascens atque uiuificans. Corpus idem apud nos est in diuersis locis, quia in diuersis altaribus contra naturam corporis; idem tamen corpus eodem tempore  est in celis. Licet enim ex natura corporali et circumscriptibili sit uno duntaxat in loco, tamen in pluribus locis est uirtuali potentia, et spirituali modo. Tanta enim est unio diuinitatis et carnis, que tota diuina et gloriosa facta est, ut ex plenitudine diuinitatis, que, teste Apostolo, corporaliter ibi habitat [93 1Kb] , illud corpus, licet in uno loco sit corporaliter et naturaliter, in pluribus tamen est diuina et spirituali uirtute. Et, sicut ipse Deus, quamuis in pluribus, imo in omnibus locis sit uirtualiter et essentialiter, tamen secundum aliquem modum existendi, id est personaliter est in uno loco, id est in ipso homine assumpto per gratiam; ita quod diuinitatis est retribuit ineffabiliter corpori suo, ut ex unionis uirtute, et in uno homine  spiritualiter sit uerbum, et in pluribus locis sit illius corporis et sanguinis incomprehensibile sacramentum. Gregorius in homilia Paschali [94 1Kb] : Eodem momento et in celum rapitur ministerio angelorum consecratum corpus Christi, et ante oculos sacerdotis in altari uidetur. Sicut autem diuinitas uerbi totum implet mundum, ita corpus illud in locis pluribus consecratur; nec sunt multa corpora, sed unum corpus, et unus sanguis. Ideoque siue plus, siue minus quis inde percipiat, omnes equaliter Christi corpus integerrime sumunt. In his et similibus ratio prorsus deficit; non deficit tamen fides, sed attingit quod non presumit ratio; et quod mirabilius est, ex rationis defectu uirtus  Dei conualescit. Apprehendit fides per gratiam, quod non potuit ratio capere per seipsam; infirmatur ratio, ut sit fortior fides; ratio succumbit, ut fides amplius mereatur; nec inuidet ratio merito fidei, sed libenter et humiliter acquiescit. Quod enim fides meretur, non sibi ipsi meretur, sed potius rationi. Sane fides euacuabitur, et ratio permanebit. Fides nimirum non est, nisi in uia, ratio autem erit in patria perfecta et plena. Ibi ratio seu scientia metet quod nunc seminat fides; dignumque est ut ratio ibi fructum percipiat de merito fidei quam adiuuat, dum se prorsus abnegans a seipsa hic deficit, ut quandoque fidei beneficio in se crescat. Fidei igitur sine contradictione consentiens gratie Dei tota innititur, et dat gloriam Deo,  sciens ipsum posse facere, quod non potest ratio humana percipere.

Pauca hec tibi stylo recisiore perstrinxi, eo quod sis diaconus, et ad sacerdotii gradum in breui es, aspirante Domino, ascensurus. Scis autem, quod diaconatui annexa sunt, mense ministerium, et annuntiatio uerbi Dei. Ad hoc enim, apostoli diaconos elegerunt [95 1Kb] , ut mensis ministrarent et nichilominus uerbum uite populo predicarent. Audi ergo, qualem te esse oporteat, antequam ascendas in montem Garizim, ut ibi cum filiis Aaron populo benedicas [96 1Kb] .  Paulus in prima Epistola ad Timotheum: Diaconos, inquit, oportet esse pudicos [97 1Kb] ; intelligas, mente et corpore, ut uas suum in sanctificatione et honore custodiant, ut se in illa exerceant sapientia, que pudica est et pacifica, non in illa, que stulta est apud Deum [98 1Kb] , et inimica Deo, que linguam hominis, seu potius animam, pro qua Christus mortuus est, uili commercio meretricia uenalitate prostituit. Propterea ibidem subiungit Apostolus, dicens: Non bilingues, nec turpe lucrum sectantes [99 1Kb] . In quo suggillantur aperte, qui lingua preuaricatoria et duplici sibi causas creditas produnt, et animas, in quarum pretium Christus innocentissimum sanguinem suum dedit contractu damnabili supplicio eterne damnationis addicunt. Denique Leuitici  ordinis gradus non solum extraordinarias abdicat uanitates, sed exterminat etiam naturales affectus, ut non presumat quis in eo ministrare, nisi prius in ipso prorsus exstincta sit affectio parentele. Locutus est enim Dominus ad Moysen, dicens: Non seruiat mihi sacerdos, aut leuita, nisi prius dixerit patri suo et matri: Non noui uos [100 1Kb] . Qua igitur conscientia se presumat lucris immergere damnabilibus, et inextricabili sollicitudinum labyrintho, qui a carnalium parentum cura diuinitus prohibetur?

Rogo igitur et moneo te, frater, per uirtutem sacramentorum celestium, quibus in proximo daturus es professionis manum, sic te prepara, sic lege,  sic stude, sic uiue, sic loquere et exhortare, ut uoceris a Domino tanquam Aaron, quem elegit ipsum, ut ad laudem ipsius fungaris sacerdotio, dignumque offeras in odorem suauitatis incensum. uale.



EPISTOLA CXLI. AD W. ROTHOMAG. ARCHIEPISCOPUM. [A. D. 1197?]

ARGUMENTUM.---Conqueritur redditus sui beneficii per quinquennium ab Elia quodam detentos, rogatque archiepiscopum, ut pro sua auctoritate eum compellat ad faciendam restitutionem.

Reuerendo Patri et domino W. Dei gratia Rothomag. archiepisc., suus PETRUS Bles. Bathon. archid., salutem, et in omni humilitate, si quid dulcius aut desiderabilius est salute.

Certificatus de incolumitate uestra gratias ago  gratiarum auctori. Nam, ut uerbo Apostoli utar [1 1Kb] : uiuo, si uos statis in Domino: hec est enim gloria et gaudium meum, et corona capitis mei. In eo uero, quod aliquid noui operis dignatio uestra petiit a me, licet excusatio mea precesserit, adhuc tamen ad pleniorem excusationem mihi potest sufficere, quod illa scribendi urbanitas, que olim florebat in iuuene, nunc marcescit in sene. uix enim gratia uiroris reperitur in arbore, cuius radix exaruit. Preterea exasperata iniuriis mens humana, potius in uerbis sequitur turbationis impetum quam  sermonis ornatum: ex abundantia siquidem cordis loquor. Cor autem hominis quasi uas plenum est, et quid intra se contineat, ex effusione ostendit.

Domino Elie capellano curam et custodiam prebende mee tanquam homini fideli et ueraci commiseram; nunc autem cum Propheta querulari compellor, quoniam diminute sunt ueritates a filiis hominum [2 1Kb] . Possum etiam interrogare cum Christo et dicere: Cum Filius hominis uenerit, putas inueniet fidem in terra [3 1Kb] ? Nihil equidem dico in sugillationem illius, licet famam ipsius plurimum denigrare uideatur, quod quinque annis et amplius de prebenda mea nichil reddidit, fideique et modestie sacerdotalis oblitus, non solum irrogat mihi damnum, sed hanc ipsam iniuriam mihi cedere facit  in opprobrium et contemptum. Frequenter illuc mitto nuntios, eosque semper remittit uacuos et inanes. Bene eis loquitur, sed ex uoce nullum sequitur opus, quia uox eius uox Iacob, manus autem manus Esau [4 1Kb] ; leuiusque profecto extorquerem clauam de manu Herculis, quam denarium de manu ipsius. Non rapinam arbitratur mea rapere, uerbisque contumeliosis me afficere, suum enim excessum hac sola excusatione colorat, quod magnis aliunde abundo redditibus, quasi damni dati iniuria non possit infligi diuitibus, aut in usus honestos erogari non possint, que a locupletioribus possidentur. Sane multi estimantur diuites, qui uere sunt pauperes: licet enim eis diuitie affluant, ipsi tamen  cor suum diuitiis affluentibus non apponunt. Denique Dauid in regali solio constitutus: Inclina, inquit, Domine, aurem tuam, et exaudi me, quoniam inops et pauper sum ego [5 1Kb] .

Credo diuitias esse commendabiles ex honesta occasione quesitas, si sine luxu expendantur, in quantum exigit moderata necessitas. Abraham diuitias possedit ad usus licitos, multique sanctorum Patrum in temporalium largitione effusi sibi thesaurizauerunt in celo. Heu! heu! cum ille, qui sua non largitur pauperibus, damnetur a Christo [6 1Kb] : quid de illo fiet qui rem fratris sui retinet, et uiuit ex rapto? Qua presumptione sacrificium offeret in altari, quandiu frater eius aduersus eum aliquid habet [7 1Kb] ? Non potest bibere calicem Domini, et calicem  demoniorum [8 1Kb] . Quomodo uerbum illud uulgare euadet: Non dimittitur peccatum, nisi restituatur ablatum [9 1Kb] ? Qualiter iuxta doctrinam Apostoli leuabit manus puras sine disceptatione ad Deum [10 1Kb] , qui me ad materiam disceptationis inuitat? Habeo siquidem litteras summi pontificis contra ipsum. Mihi tamen seni uidetur absurdum contra senem et fratrem meum occasionem scandali suscitare. Nam, ut uerbo Apostoli utar, ego iam delibor, et in me responsum mortis accepi [11 1Kb] : et nichilominus mors in  ianuis est, dicente Apostolo: Omne quod antiquatur et senescit, prope interitum est [12 1Kb] . Ambo sentimus preambulos mortis, defectus uidelicet sensuum et molestias senectutis. Quanto recessimus longius a die natiuitatis nostre, tanto propinquiores mortis termino facti sumus. Testimonio enim Salomonis, Nescit homo finem suum, sed sicut pisces capiuntur hamo, et aues laqueo, ita homines tempore malo [13 1Kb] . Utrique nostrum modicum uite restat, et illud non stat. In proximo dicemus seculo: uale; et relinquemus inuiti, que nunc pertinacissime retinemus. Domina enim auaritia, que maiorem in senibus solet exercere tyrannidem, testimonio Zacarie, ipsa est oculus eorum in uniuersa terra [14 1Kb] . Et eodem teste, A maiore usque ad minimum omnes auaritie  student [15 1Kb] . Hec procul dubio est hydria Samaritane, de qua, qui biberit, sitiet iterum [16 1Kb] . Quidquid enim desiderari potest, satiare non posset humane cupiditatis hiatum.

Quanto gloriosius senes ita iuste et honeste uiuerent, et requiescerent in senecta uberi, ut essent aliis odor uite in uitam, iustitie forma, et eruditio ad salutem. Scriptum namque est: Corona iustitie est senectus, que in uiis iustitie reperitur [17 1Kb] . uideo ualetudinarios senes, quorum consumptis carnibus, pellibus os adhesit, eisque solum uidetur superesse sepulcrum; membra frigescunt, cupiditas feruet, caro senectute opprimitur, et ambitio iuuenescit, uix imponet auaritie finem uite finis; ardebit in eis  quidam penalis infernus, donec fodiatur peccatori fouea, donec in operibus manuum suarum comprehendantur peccatores, et descendant in infernum uiuentes. Subito enim anima, que tota temporalium desideriorum feruoribus estuabat, in diuortio ipsius et carnis exiens, nuda et misera, onerata peccatis, et ab Ecclesia beatorum perpetua excommunicatione precisa in eterne noctis horrorem, et in chaos terribile detrudetur. In illa die peribunt omnes cogitationes illius, et cognoscetur Dominus iudicia faciens [18 1Kb] , cuius monita intelligere noluerunt. Quia igitur horrendum est incidere in manus Dei uiuentis [19 1Kb] adiuro uos per illum districtissimum iudicem, qui etiam iustitias iudicabit, ut iustitiam  meam in iudicium conuertatis, ut uestra ordinaria iurisdictione ex officio iudicis rogare uelitis, que ad pacem sunt. Dedit enim uobis Dominus linguam eruditam, ut corrigatis errantes, sed et lingua uestra clauis celi facta est. Denique constituit uos Dominus inter messores angelos, ut omnia scandala tollatis de regno Dei, que est Ecclesia, quatenus secundum regulas iustitie, que reddit unicuique quod suum est, mea mihi restituantur. Nihil enim deperit utilitatibus ecclesiasticis, si que sunt aliena reddantur.



EPISTOLA CXLII. AD P. PRIOREM ET CONuENTUM DE EuESHAM  .


ARGUMENTUM.---Consolatur monachos uehementer afflictos: hortaturque eos, ut patienter afflictionem ferant, et instruit quomodo gerere se debeant.

Dilectis fratribus et amicis P. priori et conuentui de Euesham, P. Blesens. Londoniens. archid., salutem, et si quid dulcius, aut desiderabilius est salute.

Afflictioni uestre totis anime precordiis, et intensa caritate compatiens epistolam uobis consolatoriam sub aliqua styli urbanitate decreueram scribere, sed quia turba negotiorum mihi iugiter tumultuose incumbit, totus fere absorptus ab eis,  aut non sum mecum, aut diuisus et distractus sum, et sic dissipate sunt cogitationes mee torquentes cor meum, ut uix, non dicam epistolam possim scribere, sed breue breuissimum. uos autem, qui spirituales estis, quorum unicuique data est manifestatio spiritus ad utilitatem [20 1Kb] , in huius tempestatis estuante malitia, nouistis qualiter uos oporteat conuersari, et luctari cum mundo. Mundus enim in maligno positus est [21 1Kb] , plenus laqueis, plenus scandalis et peccatis, circumseptus periculis, prauis colloquiis, iniquis consiliis, exemplis pessimis, et mortibus anime infinitis. Proinde redimamus tempus, quia dies mali sunt [22 1Kb] , nec poterit uobis deesse solatium, si uolueritis feruenter instare orationi, sacreque Scripture. Porro necesse est ut ueniant  scandala, et probentur corda hominum, atque inter flagella Domini prebeat improuidis uexatio intellectum. Omnes equidem filii ire sumus [23 1Kb] et si Dominus nobis iratus appareat, nos amorem eius non odium estimantes, ipsius flagellum cum equanimitate portemus. uerbum prophete est: Iram Domini portabo, quia peccaui ei [24 1Kb] . Flagellat nimirum Dominus quem corripit, et in suis uerberibus nobis memoriam abundantie sue suauitatis abscondit, ut quos facit humiles, sibi conseruet amabiles. uult enim ut de patientia nostra quasi de ligno uite fructus spirituales, et iustitie manipulos colligamus. Sunt autem fructus spiritus, teste Apostolo, caritas, gaudium, pax, patientia, longanimitas, bonitas, benignitas, mansuetudo, fides, modestia, continentia,  castitas [25 1Kb] . Omnibus his priuatur, qui sustinentia caret. Propter quod Salomon dicit: ue his qui sustinentiam perdiderunt [26 1Kb] . Sustinenda ergo sunt patienter flagella Domini Dei, quibus nos erudit ad  salutem. Deiicit enim ut erigat, uulnerat ut sanet, ut pressura uertatur in gratiam, et afflictio in coronam, ut qui prius flagellatus fuerat, cum propheta decantet: Confitebor tibi, Domine, quoniam iratus es mihi, conuersus est furor tuus, et consolatus es me [27 1Kb] . Christus itaque purgationem peccatorum faciens purgat quos diligit salutaribus monitis, tentationibus et flagellis. Quod enim Dominus per Satanam colaphizari permisit Apostolum, fecit eum audire: Quia uirtus in infirmitate perficitur [28 1Kb] . Qui et de seipso dicit: Quando infirmor, tunc fortis sum et potens [29 1Kb] . Utinam sic nos corrigat, et emendando emundet, ut non destruat: nec sera penitentia nos oporteat querulari et dicere: Destruxisti nos ab emundatione [30 1Kb] . Et illud: Multo sudore sudatum est,  et non exiuit de ea rubigo [31 1Kb] . Et rursus: Percussi eos, et non doluerunt [32 1Kb] . Dolete igitur et plangite saltem dispendia spiritualis exercitii. Ex hac enim turbatione perditis quietissimos Rachelis amplexus, diuine suauitatis experientias, et beate contemplationis excessus. Quomodo namque mens hominis perplexa et anxia, et humanis sollicitudinibus intricata spiritualibus inherebit, aut cogitabit eterna? Sunt autem huius mali occasio quidam inter conuersos peruersi, inter columbas corui, angues inter anguillas, susurrones, detractores Deo odibiles. Hi ut habeant materiam equitandi, superseminant zizania inter fratres, concinnant dolos, fastidiunt manna, sanguineas dapes appetunt, mensuramque  Gomor in ollas carnium, atque in allia et pepones Aegypti conuertunt. Sic abominantes claustralis paradisi delicias exeunt, et post se trahentes seculum, quod reliquerant, forensibus se ingerunt consistoriis, atque in uiarum discursibus, et in tumultibus curiarum, quidquid in claustro meruerant, damnabili commercio, pro eterna perditione commutant. Denique facti transfuge, et emansores a claustro effrenes, uagi, et Sarabaite  dantur in reprobum sensum, ut iam nec anime discrimen attendant, nec uereantur infamiam, nec tremenda Dei iudicia timeant, donec fodiatur peccatoribus fouea et penitendi facultate prorsus ablata, a Deo perpetua excommunicatione precisi corruant in gehennam. In tante igitur necessitatis articulo, psallite sapienter,  orate feruenter, instate uigiliis, ignitis compunctionibus, iubilationibus, arcanis lacrymis, gemitibus, disciplinis. Sic enim Dominus hanc procellam conuertet in auram, et absque dubio diuinum sentietis  auxilium, quibus denegatur humanum. Iurauit Dominus, et non penitebit eum [33 1Kb] , nec mentietur ueritas, que sub iureiurando firmauit, dicens: Amen, amen dico uobis, si quid petieritis Patrem in nomine meo dabit uobis [34 1Kb] . Quis ergo negligat pacem petere, nisi quid eam renuit impetrare? Corrigite, queso, et in Deum dirigite uias uestras, quia testimonio Salomonis, cum placuerint uie hominis Deo, tunc inimicos eius conuertet ad pacem [35 1Kb] . Obsecro autem uos per misericordiam Dei ut erga pastorem uestrum, qui pro communi libertate tam periculose uie discrimini se exposuit, fidelem et sincerum atque indiuisibilem habeatis affectum. Sitis etiam inter uos unanimes, et unius moris in domo [36 1Kb] ; nec sint in uobis schismata [37 1Kb] , sed unitas spiritus in uinculo  pacis [38 1Kb] . Ubi enim est pax, ibi est Deus. Nam in pace factus est locus eius [39 1Kb] . Omnis equidem congregatio uel conuentus debet esse cithara Dauid, ubi multe et diuerse chorde quadam regulari moderatione, quasi quodam plectro, de compositione diuersarum mentium dulcissime faciunt harmonie concentum. Si sit ibi chorda, que rauce sonet, aut strepat, ne inducat discordiam, omni studio ad consonantiam reducatur.

Miror autem, et conqueror, quod apud Dominum Cantuariensem uirum magne prudentie et consilli precellentis nullum super hac turbatione remedium  inuenistis. Solet enim quandoque desperatas lites compescere, et inexorabiles magnatum discordias in gratiam reformare. Utinam uero nullam haberetis fiduciam in Romanis! Nam, ut aliqua que in libro experientie legi, sub silentio claudam, illud possum uobis ad memoriam reuocare, quod Machabeorum principes, quandiu in Domino confisi sunt, de hostibus suis reportauere titulos triumphales; at ex quo inierunt federa cum Romanis miserabiliter in prelio corruerunt. uos autem confidite in Domino. Qui enim confidit in eo, non confundetur. Turris fortissima nomen eius [40 1Kb] , Christus heri, et hodie, et in eternum [41 1Kb] , nec abbreuiata est manus eius, ut saluare non possit. Petite tantummodo in nomine Saluatoris, promitto enim quod nullam  apud eum patiemini repulsam, si salutaria postuletis.



EPISTOLA CXLIII. AD CONRADUM ARCHIEPISCOPUM MOGUNTINUM. [A. D. 1192.]

ARGUMENTUM.---Moguntinum archiepiscopum per ueterem in scholis olim initam amicitiam obsecrat, ut omni ope cum aliis imperii principibus nitatur uinculis eximere regem Anglorum Ricardum ab Austrie duce et imperatore captum.

Reuerendo Patri et domino C. Dei gratia Moguntino archiepiscopo  , PETRUS Bles. Bath. archid., salutem in auctore salutis.

 Quia quandoque in scholaribus castris militauimus sub eodem doctore, et ex diutina eiusdem hospitii cohabitatione socialis amicitie iura contraximus, fiducialius uobis scribo. Excursus enim modici temporis nostro non prescribit amori; nec apud me mutationem uestri status agnoscit affectio. Sane postquam desideratissimam faciem uestram nouissime uidi, uos in archiepiscopalis eminentie gradum dispensatio diuina promouit. Sed, si bene recolo, quam solida semper apud me fuerit fidei uestre et amoris integritas, certus sum quod honoris assumptio circa statum amicitie uestre nullum preiudicium mihi facit. Cum itaque hinc amor audaciam loquendi mihi pariat, inde uero ad planctum et gemitum dolor singultuosus urgeat  uiolenter, indulgete mihi, si in aliquo uerbo sobrietatem modestie, et limites honestatis excedo: ex abundantia enim cordis os loquitur [42 1Kb] . Nam in amaritudine est anima mea, que totum huius epistole cursum mihi de doloris atramentario subministrat.

Quis uero inter communes lacrymas dolorem dissimulet, aut supprimat planctus, ubi clerus dolet, lamentatur religio, gemit populus, nobilitas anxiatur? Non potest omnium merore non plangi, qui colitur et fouetur amore communi. Decidit corona capitis nostri, et in luctum uersus est chorus noster. Rex noster in frixorio est, et occasione illius in quamplures prouincias huius malitie sartago deseuit. Suo domino patienti contabescit et commoritur  uniuersitas, et per compassionem afflictio capitis in membra discurrit. uir sanguinum et cruente conscientie dux Austrie  non est ueritus in christum Domini sacrilegas manus iniicere, et pedes calceatos in Euangelio pacis ferreis humiliare compedibus. Terribilis in iudiciis Deus destruat illum in finem, et euellat de tabernaculo suo, et radicem eius de terra uiuentium, pro eo, quod non est recordatus facere misericordiam, sed persecutus est hominem innocentem et peregrinum adhuc in obsequio crucifixi et in procuratione reipublice constitutum. Cum enim pro testamento Dei labores  anxios tolerasset, exhaustis bellicis sudoribus et expensis ad propria remeabat, ut denuo maius testimonium fidei redditurus prudentiore consilio, et felicioribus auspiciis uiam secunde peregrinationis instrueret.

Et nunc, reges, intelligite, reminiscimini, qui iudicatis terram [43 1Kb] , si unquam ab infantia nascentis Ecclesie aliquis rex pacificus, fidelis, innocens, peregrinus, tam subdole captus, tam malitiose detentus, tam crudeliter est uenditus, tam indigne afflictus, et cum populis suis tam cupida et detestabili exactione grauatus. Ubi est lex nature? ubi est equitas? ubi peregrinorum reuerentia, quos etiam Christi crucifixores uenerati sunt, dum in agrum figuli ob peregrinorum sepulturam Christi  uenditi pretium transtulerunt [44 1Kb] ? Porro cum Abraham peregrinaretur in terra Chanaan, rex Abimelec ei gratiam plene humanitatis exhibuit [45 1Kb] . Iacob apud Laban [46 1Kb] , Moyses apud Iethro [47 1Kb] , Dauid apud regem Achis [48 1Kb] , et ceteri Patres antiqui nondum acceptis repromissionibus, sed longe eas aspicientes, et confitentes quia essent peregrini et hospites super terram [49 1Kb] , apud barbariem gentium multiplex sue peregrinationis solatium inuenerunt. Et qui eum uendidit, et qui emit, in sortem Iude Iscariotis, et in maledictione fraudis Iudaice reputentur, ut sit cum eis ipsorum pecunia in perditionem; cum Dathan et Abiron terra eos uiuentes absorbeat, successores Iude, filios auaritie, seruos mammone, semen Chananei, genimina uiperarum, membra diaboli,  ministros Satane, preambulos Antichristi. Seuiente in populos istorum tyrannide publica mortalitas inualescit, urbes euacuantur pestilentia et fame, que superueniunt uniuerso orbi.

Nec dissimulare possumus, aut tacere, quod, iuxta uerbum Apostoli, iam ministerium iniquitatis Antichristus operatur, ut reueletur in tempore suo [50 1Kb] : abundat enim iniquitas, et refrigescit caritas multorum [51 1Kb] . Optimus est, qui non est nimis malus. In argumentum aduentus illius filii perditionis generaliter mundus in maligno positus est [52 1Kb] , deseuit morbus pestilens, et edulitas inualescit. Legitur  quod mors cum eo est, et faciem eius precedit egestas [53 1Kb] . Nobis in germana Germania hec mala germinant uniuersis. Heu, heu, principes aquilonis! uere ab aquilone panditur omne malum [54 1Kb] . Sed hoc malum regi nostro bene utenti conuertetur in bonum. Nam iudex innocentie Deus faciet in proximo iudicium iniuriam patienti, faciet misericordiam Dominus Christo suo. Zelus Domini exercituum faciet hoc, et scient omnes quia sunt reliquie homini pacifico [55 1Kb] . Domine, in uirtute tua letabitur rex [55* 1Kb] : iustus de angustia sua [56 1Kb] liberabitur: cadet autem impius in laqueum, quem tetendit, et in uerticem ipsius iniquitas eius descendet [56* 1Kb] . O rubigo animarum auaritia, O tinea cordium cupiditas, que sic homines excecasti, ut Dei et iudiciorum  eius obliti, neque sue parcerent anime, neque fame. Consumetur quidem pecunia, sed nota proditionis non delebitur. Tanti sceleris immanitas deriuabitur ad posteros, et in ungue adamantino hec iniquitas scribetur [57 1Kb] . Filii plorationis eterne non de fiscali erario [58 1Kb] , non de thesauris regalibus hec accipiunt, sed de patrimonio crucifixi, de sustentatione pauperum, de uiduarum lacrymis, de substantia religiosorum, de pupillorum alimentis, de dotibus uirginum, de ecclesiarum utensilibus; de crucibus, de calicibus consecratis. Quot solidos sibi congregant, tot accumulant sibi maledictiones, tot interminabiles cruciatus sibi in die ire terribilis thesaurizant. Quidquid ad decorem  domus Dei uenerande antiquitatis munificentia erogauit, nunc inexplebilis auaritie hiatus absorbet, ut hereditate possideant sanctuarium Dei, et tot sacrilegiis exsecrabiles fiant, quot in partibus Occidentalis Ecclesie profanantur.

 Exsurge igitur, homo Dei, exsurgant et alii Patres conscripti, quibus dati sunt gladii ancipites in manibus eorum. Succurrite plage Ecclesie, arripiat iudicium manus uestra, et euaginato lingue gladio, zelum, quem Petrus in Ananiam et Sapphiram [59 1Kb] census ecclesiastici fraudatores exercuit, in publicos ecclesiarum predones et inuasores sacrilegos exercete. Rex illustrissimus catenis carceralibus et fame torquetur; ferrum pertransiit animam eius [60 1Kb] ; sedet enim in mendicitate et ferro, et non est qui moueatur super contritione Ioseph. Pallescit ieiunio speciosa facies uictualibus interdictis, uirtusque corporis in robur anime migratura, et uernans in facie decor natura succumbente marcescit. Si qua ergo in uobis benignitas, si quod solatium caritatis, si  quis respectus ad Christum, si qua uiscera miserationis, si qua memoria iudiciorum Dei, excitetur in uobis pie compassionis affectus. Ascendite ex aduerso, cursumque tam detestabilis sacrilegii cohibeat pontificalis auctoritas, ne uestri principes malignentur in sancta, ne diutius occidentales populi doloribus intabescant et fletu, ne de manu uestra sanguis innocens requiratur. uale.





EPISTOLA CXLIu. ALEONORAE REGINAE ANGLIAE AD CAELESTINUM PAPAM. [A. D. 1192.]

ARGUMENTUM.---Aleonora Anglie regina pape opem miserabiliter implorat pro liberatione regis Anglorum Richardi filii sui.

Reuerendo Patri et domino CeLESTINO, Dei gratia  summo pontifici, A.  in ira Dei regina Anglorum, ducissa Normannie et comitissa Andegauen., misere matri exhibere se patrem.

Silere decreueram, etc. uide inter uariorum ad  Celestinum III epistolas post ipsius Regesta, Patrologie t. CCuI.





EPISTOLA CXLu. EIUSDEM AD EUMDEM. [A. D. 1192.] Eiusdem argumenti.

Sanctissimo Patri, ac domino C., Dei gratia S. pontifici, A. eadem gratia regina Anglie, ducissa Normannie et comitissa Andegauie, salutem et misericordie uisceribus abundare.

Tedet animam meam uite mee, etc. uide ibid.





EPISTOLA CXLuI. EIUSDEM AD EUMDEM. [A. D. 1192.] Eiusdem argumenti.

 Reuerendo Patri et domino CeLESTINO Dei gratia  summo pontifici, A. misera, et utinam miserabilis Anglorum regina, ducissa Normannie, comitissa Andegauie, misere matri exhibere se misericordie patrem!

Inuidente locorum distantia prohibeor, etc. uide ibid.



EPISTOLA CXLuII. AD ROBERTUM EPISCOPUM BANGORIENSEM. [C. A. D. 1197.]

ARGUMENTUM.---Reprehendit R. episcopum, qui beneficium ecclesiasticum iam alteri collatum sibi retinere conabatur.

Dilecto quondam socio, nunc autem uenerabili domino R. Dei gratia electo de Bangor  , M. PETRUS Blesen. Bathon. archid., radicare in eo qui in  electis suis mittit radices.

 In die ordinationis uestre debuistis ueterem hominem cum suis actibus exuisse, et induisse nouum, qui secundum Deum creatus est. Sic enim Dauid a die unctionis sue mutatus est in uirum alterum, et Spiritus Domini directus est in eum [61 1Kb] . uos autem incipientes ab iniuriis, turbastis mihi in ipsa ordinatione uestra dominum archiepiscopum et ad iracundiam prouocastis. Ecce sacerdos bonus, qui in die sue sanctificationis placere Deo et hominibus debuit, et in die iracundie fieri reconciliatio. uos autem primitias uestras discordie consecrastis, et in tempore amicitie facti estis rixe et seditionis occasio. Testimonio Salomonis [62 1Kb] : Sex sunt, que odit Dominus, et septimum detestatur anima eius. Enumeratis uero sex odibilibus, septimum  ponit, scilicet, inter amicos discordiam seminare. Si accepistis, imo quia accepistis non spiritum huius mundi, sed Spiritum qui ex Deo est, quo aguntur hi, qui sunt filii Dei, si uos etiam grauiter offendissem, debueratis esse promptiores ignoscere quam ulcisci. Sola inter uos dissensionis occasio est, quod beneficium alii iam collatum uobis non confero, contra formam canonum, contra meam conscientiam, contra uestram animam, contra Deum. Aperte uos tangit parabola illa, quam regi Dauid Nathan propheta proposuit de diuite, qui multas oues habuit, et pauperi unicam abstulit, quam habebat [63 1Kb] . Pauper ille clericus, cui prebendulam illam donaui  , iam ad sedem apostolicam  appellauit. Creditisne quod equitas Romana adeo degeneret, ut hominem inopem et mendicum, litteratum et honestum, in ecclesiasticis atque scholasticis eruditum opprimi sustineat a potente? Non oportet uos sic abhorrere ecclesie uestre paupertatem, quam in alienum grauamen tota die coram hominibus allegatis. Titulus paupertatis gloriosus est apud Christum; et que Filium Dei decuit, uos dedecere non debuit. Princeps apostolorum et presulum dicit: Aurum et argentum non est mihi [64 1Kb] . Magnus etiam Angustinus [65 1Kb] ideo testamentum nullum fecit, quia, unde faceret, pauper Christi non  habuit. uestri officii est, uiuere de Euangelio, sicut constituit uobis Dominus, non incedere pompatice in uestium cultu, in equorum fastu, in multitudine clientele. Decet uos, tanquam sacerdotalis et episcopalis sanctimonie professorem, precidere omnino uestigia conuersationis antique. Quid uobis de cetero, et habitationi Woluerhamtun? Omnes, queso, praue opinionis occasiones abscindite, et iuxta consilium Apostoli [66 1Kb] : Abstinete uos ab omni specie mali, et bona non solum coram Deo, sed coram hominibus prouidete. Plurimum quidem uestri honoris interest, ne uel modica preterite leuitatis nota repullulet, aut assumpte innocentie nouitatem sinistra opinio uel minimo flatu contaminet. Ut autem uerbo Apostoli utar [67 1Kb] : Sic uos existimet homo,  ut ministrum Christi. Sic uos modeste habere uelitis, ut modestia uestra nota sit omnibus hominibus; omnesque motus animi sic ad temperantiam redigantur, ut uos talem dies consecrationis future inueniat, qualem discipulo suo describit Apostolus, dicens: Oportet episcopum esse sine crimine, sicut Dei dispensatorem, non iracundum, non litigiosum, non turpe lucrum sectantem [68 1Kb] . Parcite ergo pauperi clerico, ne ipsum ad apostolicam sedem oporteat laborare. Si enim hec ad aures summi pontificis illius querela detulerit, sedes illa, quidquid de hoc misero reditu uel de aliis, quos hactenus habuistis, fuerit factum, sine omni retractione damnabit. Parcite uobis, amice carissime, parcite et mihi; et  qui in hac prebendula meus quandoque fuistis  , me nunc uobis in ipsa ad perpetue dilectionis obsequium obligare uelitis. uale.



EPISTOLA CXLuIII. AD SAuARICUM BATHONIENSEM EPISCOPUM. [C. A. D. 1195.]

ARGUMENTUM.---Hortatur episcopum, ut ad suam diecesim reuertatur, nec deserat Ecclesiam suam propter peregrinationem.

Reuerendo Patri ac domino S. Dei gratia Bathon. episcopo  , PETRUS Bles. archid. suus, salutem in eo sine quo non est salus.

 Super laboribus et fatigationibus uestris mea uiscera concutiuntur assidue deuoto compassionis affectu. Quis enim equo animo ferat, ut nobilis illa anima uestra scholaribus exercitata militiis, spiritualibus imbuta doctrinis, tot et tantarum gratiarum dotibus pollens ita degeneret, ut sui obliuiscatur, suorum sit immemor; nec desponsate sibi ecclesie, nec animarum curam, quas non sine magno discrimine custodiendas accepit, nec iudiciorum Dei terribilium recordetur? Miserere, benignissime Pater, anime tue, pro qua Christus animam suam posuit, et quam quasi sub iactu alee posuisti. Tibi, reuerende pontifex, me caritas compati et timere compellit: utinam et tu timeas! Beatus enim homo, qui semper est pauidus [69 1Kb] . Quis etenim de Domino et  amico suo non timeat in tam longo incolatu, inter tot uiarum discrimina, inter tot uagos, et uarios, et incertos excursus? Que utilitas, que honestas, que necessitas ad tam longe peregrinationis exsilium uos cegit? ueritas apostolis dicit: Si uos persecuti fuerint in una ciuitate, fugite in aliam [70 1Kb] . Non in tempore pacis, sed persecutionis fugam suis discipulis Saluator indulsit; eam tamen credo uestre mentis constantiam, quod si uobis persecutio immineret, non leuiter ad fugam hostilitatis impetus urgere uos posset. Nunc autem conditione mercenarii uestra fuga longe periculosior censetur a multis. Ille fugit, qui luporum terretur incursu, uos non lupos, sed uestras oues fugitis, qui beneficio presentie  uestre lupos in oues mutare possetis. Quod enim in toto regno posset adeo uobis esse difficile, quod ille communis omnium fauor erga uos, illa ingenii uestri natiua subtilitas, et multipliciter exercitata industria non posset ad uestrum libitum immutare?

Recolite, Pater, quia beati Petri uicarius estis  . uobis in eo quandoque dictum est: Si diligis me, pasce oues meas [71 1Kb] . Quid est oues pascere, nisi euangelizare subiectis? reddere Deo populum acceptabilem, uerbo, opere et exemplo dirigere uias Domini, et parare Domino plebem perfectam? Sciatis, quod semper exsulare, et peregrinari summa est miseria, atque testimonio Salomonis [72 1Kb] : Ire de hospitio in hospitium uita pessima. Si hodie,  quod Deus auertat, mors, que omnibus insidiatur,  repente uos raperet, que lucra animarum, quas accessiones de talentis spiritualibus uobis creditis referretis ad Dominum? Non sustineat Dominus, quod de illorum numero sitis, de quibus Dominus dicit [73 1Kb] : Dedi eis aurum et argentum meum; ipsi autem de auro et argento meo operati sunt Baal. Aurum sapientie et argentum eloquentie copiose contulit uobis Deus. Absit ut ista de cetero in uanitates et in insanias falsas huius seculi conuertantur! Absit quod dominus meus tonitruum illius sententie terribilis audiat, quam seruo inutili, et ideo nequam, qui talentum Domini inuoluit sudario, et in terra abscondit, indignatio celestis intentat. Seruus damnatus est etiam, qui talentum Domini custodiuit, quia non est ex talento lucratus [74 1Kb] . Nec  arbor tantum que malos fructus facit, sed et que fructus bonos non facit, excidetur et in ignem mittetur [75 1Kb] . O quanta est eorum confusio, qui uos diligunt ex affectu, dum uident, et dolent ecclesiam uestram tanto tempore desolatam, et uos quasi auem, que auolauit a nido suo, et reliquerit pullos suos, quasi uiatorem in solitudine, hominem sine causa exsulem et peregrinum, sponte uagum et profugum super terram. Absentiam uestram plangunt laici, clerici gemunt, religiosi lamentantur, et ad uestrum reditum pendent desideria omnium, totisque medullis anime suspirant ad suarum pastorem et episcopum animarum.

Cum multis magnis et sapientibus uiris negotio  uestro Glastoniensi locutus sum  ; omnium sententia est rem uestram circa impossibile uersari, regnum et sacerdotium in hoc pariter conuenire, ut mitra una nullo modo corona regis aut Cantuariensis Ecclesie mutiletur  . Si ergo uidetis, quod uestri conatus uotiuos effectus non habeant, non sit uobis confusio redire ad propria. Scitis, quia est confusio adducens peccatum, et est confusio adducens gloriam [76 1Kb] . Non confundatur, nec erubescat dominus meus, si non potest pro libitu obtinere quod ceterorum pontificum nullus posset. Quod si hoc ascribitis confusioni et erubescentie, sciatis quod pro confusione hac et rubore dabitur uobis in terra uestra cum honore et gloria duplicia possidere. Reuertimini, queso, ne uituperetur ulterius ministerium  uestrum; et ad reditum uos inuitent breuitas  huius uite, peregrinationis pericula, Dei timor, memoria mortis, amici lugentes et anime desolate, quia, qui multum peregrinantur, raro sanctificantur. uale.



EPISTOLA CXLIX. AD I. ET P. AMICOS. [C. A. D. 1200?]

ARGUMENTUM.---Conqueritur se iam senem et emeritum, maleuolorum falsa criminatione deiici honore archidiaconatus, duorumque aulicorum ea in re auxilium implorat.

PETRUS Bles. Bath. archid., I. et P., salutem et moueri super contritione Ioseph.

Ab amaritudine anime mee et ab inconsolabili dolore cordis mei totus absorbeor, et utinam omnes  cataracte capitis mei fluant in fletum! Utinam maxima pars cerebri, atque maxillarum totius miseri corporis mei liquescat in lacrymas, ut possim flere et plangere, quod uidere non possum!

A rege Henrico uocatus in Angliam, et ab eo, atque filiis eius ditatus largitionibus effusis, nec non ab archiepiscopis, et episcopis, et uniuersis magnatibus terre omni ueneratione usque ad malitiam huius temporis exaltatus, nunc occasione quarumdam litterarum, que et per taciturnitatem ueritatis, et per expressionem falsitatis obtente sunt a domino papa, crudelissime circumuento toto populo et clero tante ciuitatis, quorum cura et custodia mihi commissa est: senex et emeritus a iuuene, simplex et ualetudinarius ab ambitioso, mansuetus et  innocens a uersuto: et ut temperatius loquar, turpi crimine diffamatus ab omni honore archidiaconatus mei uiolenter expellor. Porro lator presentium tragediam istam uobis apertius explanabit; singultuosus enim dolor os meum syncopis et impediens, me loqui aut scribere non permittit. Datus sum per astutiam malignantis in opprobrium et contemptum, nisi miseria mea uestram excitet misericordiam, et passiones mee uestre compassionis affectum prouocauerint. Miseremini mei saltem uos amici mei [76* 1Kb] , quos, etsi meritorum meorum exigentia mihi amicos non fecit, tamen miserum hunc amare compellat pia compassio, que uenire frequenter in contractum amicitie consueuit. Nulli,  nisi uobis duobus, in curia scribo: unicam enim post Deum in uobis spei mee anchoram fixi; nec sum immemor uerbi quod ueritas in Euangelio [77 1Kb] dicit: Super quacunque re duo ex uobis consenserint super terram, fiet illis. Ethnicus etiam dicit:

Non caret effectu quod uoluere duo.
ualete.



EPISTOLA CL. AD CLERICOS AULAE REGIAE.

ARGUMENTUM.---Mitigat que in epist. 14 asperius in aulicam uitam dixerat, fateturque conueniens esse ut clerici aliqui, atque etiam episcopi in aulis regum uersentur, modo gregem suum non deserant, et aule uitia non imitentur.

Charissimis dominis et amicis clericis de curia  domini regis, M. PETRUS Blesens. Bathon. archidiac., salutem in auctore salutis.

In angustia corporis et mortis periculo constitutus scripsi uobis epistolam, in qua uisus sum uite curialis militiam, ne dicam malitiam uehementius dehortari. Eo enim tempore graui egritudine tactus, et ideo graui penitentia ductus, non solum curiam, sed mundum, et omnia que mundi sunt, immunda et damnabilia reputabam. Sicut per experientiam didicistis, infirmitas expressa est imago naufragii; nam, dum nauis illiditur saxis aut uentorum fluctuumque rabie procellosa concutitur, uniuersa mundi pretiosa uilescunt, et in penitudinem transit, quidquid fuerat occasio uoluptatis. Si ergo de corde contrito et humiliato ad uos exhortatoria manauit  epistola, quempiam uestrum propter hoc scandalizari non decuit.

Diligo enim uos in Christi uisceribus, et quidquid ad edificationem uestram in ea scriptum est, non de odio curialium, sed de sincera caritate processit. Sane periculosum est in curia mori, nec leuiter ascendet ad eminentiam perfectorum, qui se castrensibus alligauit uinculis, et curialem incidit labyrinthum. Sed nec uitam curialium damno; qui, licet orationi et contemplationi non uacent, rei tamen publice utilitatibus occupantur et frequenter opera salutis exercent. Nec possunt omnes uiam uite arctioris arripere; angusta enim et ardua est uia Domini; sed magnum est, si hi, qui in montis eminentiam  non ascenderunt, comitentur Lot, et saluentur in Segor modica ciuitate [78 1Kb] . Scio, quia hi, qui in regie familiaritatis sacrarium admittuntur, multa facere possint, et dicere, quibus pauperum necessitas subleuetur, foueatur religio, fiat equitas, Ecclesia dilatetur. In his et consimilibus misericordie operibus possunt sibi curiales edificare ad uitam, si tamen non detrahant, si non inuideant, si manus suas excutiant a muneribus, si malum pro malo retribuere non affectent. uitium enim curialium commune est hoc, quod pro leuissimo alterius excessu grauiter excandescunt, atque simpliciter delinquentis errorem impatientissime ferunt, nec ad libram metiuntur iniurias, quarum expetunt ultionem.

 Fateor quidem, quod sanctum est domino regi assistere; sanctus enim et christus Domini est: nec in uacuum accepit unctionis regie sacramentum, cuius efficacia, si nescitur, aut in dubium uenit, fidem eius plenissimam faciet defectus inguinarie pestis, et curatio scrophularum. Christo meo Cyro, cuius apprehendi dexteram, subiiciam ciuitates et regna [79 1Kb] , dicit Dominus per prophetam. Ibi Cyrum regem, christum suum Dominus uocat. Unde et adolescenti, qui ad preces Saulis eumdem occiderat, noluit Dauid parcere [80 1Kb] , eo quod in christum Domini manus temerarias iniecisset. Mihi non uidetur absurdum, si domino regi, iuxta apostolum, tanquam  precellenti, honorem et obsequium exhibetis [81 1Kb] . Regibus enim non solum bonis et modestis, sed etiam dyscolis in omni humilitate et reuerentia sentio seruiendum [82 1Kb] . Nam et Hebrei precipiuntur orare pro Babyloniis [83 1Kb] , quia in pace principum quies est populorum. Sed et ipse Christus solui a fidelibus Cesari tributa decreuit [84 1Kb] . Non solum ergo toleranda, sed desideranda est plerumque cum principibus conuersatio clericorum. Legimus quidem sacerdotes et prophetas frequentiam et familiaritatem cum regibus habuisse. Tunc enim salubriter disponitur uita regum, cum religiosorum hortamenta sectantur, et ducuntur consilio sapientum. uerumtamen, licet episcopos et alios, qui curam in se gregis Dominici susceperunt, regum consiliis  frequenter expediat interesse, sua tamen interest, ne ministerium uigilantie pastoralis euacuent, sed sint in conspectu regum sue conditionis memores, et Petri nauiculam, cui presunt inter tempestuosos fluctus curie non relinquant. Nam et uectes, quibus arca Domini deferebatur, licet moueri et trahi in uarias partes possent, extrahi tamen, aut auelli omnino non poterant [85 1Kb] . In quo manifestissime figuratur, quod Ecclesie prelati, etsi ad uarias reipublice necessitates distrahuntur ad tempus, a sponse amplexibus, et a populi sibi crediti sollicitudine minime separentur. Ab antiquo desiderabile fuit in oculis principum gratiam inuenire: nam et ethico teste,

Principibus placuisse uiris non ultima laus est [86 1Kb] .
 Non solum ergo laudabile, sed gloriosum reputo domino regi assistere, procurare rempublicam, sui esse immemorem, et omnium totum esse. Per me tamen nullus implicabitur, per me nullus explicabitur a uinculo curiali. Sequatur et teneat unusquisque proprie uoluntatis arbitrium. Nam et Iosue in optione populi Isrel ponit, seruire diis Mesopotamie aut diis Amorrheorum, aut Domino Deo, nulli uolens imponere citra liberam uoluntatem aliene seruitutis angariam [87 1Kb] . Ego siquidem in hac et alia, quam premisi uobis epistola, uaria, et fortasse contraria scripsisse redarguar, sicut et Didymus in quodam librorum suorum [88 1Kb] , quos innumerabiles fecerat, quamdam legitur reprobasse historiam,  quam in alio quodam librorum uehementissime commendabat. Sane, cum Salomon uerba ista penitus continuet: Responde stulto iuxta stultitiam suam [89 1Kb] , et: Non respondeas stulto iuxta stultitiam suam [90 1Kb] , si in prouerbiis et epistolis uerba benignius exponantur, nec in uestro Ecclesiaste, nec in uestro Blesensi dicta sibi aliqua repugnabunt.



EPISTOLA CLI. AD INNOCENTIUM III PAPAM. [C. A. D. 1199.]

ARGUMENTUM.---Obsecrat et adiurat summum pontificem, ut archidiaconatum Londiniensem sibi iam seni oblatum amplioribus curet ornari reditibus.

Domino pape INNOCENTIO  , P. BLESENSIS, Londoniensis  archidiac., salutem, et se totum ad pedes eius.

Si ex abundantia cordis aliquid ore incircumciso imprudentius scribo, uos, qui spirituales estis, sustinete huiusmodi in spiritu lenitatis. Dedit enim uobis Dominus linguam eruditam, ut sciatis eum sustentare qui lapsurus est uerbo, sed et lingua uestra clauis celi facta est, et potestas, in cuius plenitudinem uocati estis, non ab homine, sed a Deo est. Audite ergo patienter, si plangam paululum dolorem meum, qui eleuatus sum super uentum, ut turpius cadam, et fiam ceteris in theatrum et derisum. Quando mihi offerebatur Londinensis archidiaconatus, ipsum renuebam; illudque uerbum Isaie frequenter coram episcopo inculcabam: Non  sum medicus; et etiam, In domo mea non est panis aut uestimentum: ideo nolite me constituere principem multitudinis huius [91 1Kb] . Patriarcha Iacob, qui cum Domino frequenter habebat familiare uerbi commercium, omnes dies uite sue paruos et pessimos reputabat [92 1Kb] . Ego uero usque ad hunc archidiaconatum omnes dies meos meliore lapillo, felicique transactos auspicio computabam: nunc autem sagitte Domini in me sunt, quarum indignatio ebibit spiritum meum. In uespera uite mee sum, si tamen, quod uiuo, uita est. Oppressus enim morbis, uariisque incommoditatibus senectutis obsessus precipuum habeo in uotis, uale seculo dicere. Iamque per Dei gratiam delibor, et mortis responsum  in membris meis recepi, eiusque metatores se nituntur ingerere corpusculo tabescenti. O quam quietius et tutius mihi esset, semper latuisse sub modio quam in archidiaconatum Londinensem inconsultius ascendisse. uere super uentum ascendi. Nam archidiaconatus ille draco est, non habens unde possit uiuere, nisi uento. Ille siquidem honor est in solis et nudis, et puris intellectibus. Nam cum sint in illa ciuitate quadraginta millia hominum, atque centum et uiginti Ecclesie; nec a laicis decimas, uel primitias, uel oblationes, quamuis sacerdotio fungar, accipio, nec ab aliqua Ecclesiarum synodalia, uel cathedraticum, siue procurationes uel auxilia, seu hospitia, nec aliquas consuetudines debitas archidiaconis possum elicere a subiectis.  Ego tamen supra uires meas correctioni et eruditioni tam cleri quam populi anxia et indefessa sollicitudine me impendo. Nunquid magnum esset, si spiritualia seminantes temporalia meteremus? Ubi est: Sumite psalmum, et date tympanum [93 1Kb] ? Ubi est: Dignus est mercenarius mercede sua [94 1Kb] ? Nouit Deus, et nouit tota regio, quod archidiaconus Londoniensis, nisi haberet aliunde subsidium uite, non posset se per mensem de uniuersis illius honoris obuentionibus exhibere. Quia igitur uocauit uos Deus in plenitudinem potestatis, et inter angelos suos, ut auferatis scandala de regno eius, quod est Ecclesia, obsecro et adiuro gloriam sanctitatis uestre, quatenus hoc malum, hoc scandalum abscindatis, et quod a diebus antiquis inorditate factum  est, reducere uobis placeat, antequam moriar, ad gloriam honestatis. Si enim ex hoc patior, magis tamen successoribus meis compatior. Nescient enim fodere, erubescent egere, et ex necessitate cogentur turpiter et publice mendicare.

Precipite, queso, Eliensi et Wintonensi episcopis, ut ad locum accedant, et secundum statum aliorum archidiaconatuum istum ordinent; et quod statuerint apud regem faciant inuiolabiliter obseruari. Sanctissime et potentissime Innocens, cum sis nocentium malleus, et innocentium consolator, aut ab hoc archidiaconatu apostolica benignitate me liberes, aut secundum gratiam tibi datam a Deo sic ipsum sola iussione tua per aliquos bonos uiros  ordines ac disponas, quatenus apud posteros gratie et glorie tue memoria super omnem memoriam perseueret.



EPISTOLA CLII. AD EUMDEM.

ARGUMENTUM.---Supplicat summo pontifici, ut ecclesia de Woluerhampton, cuius ipse erat decanus, propter incorrigibiles mores cleri commutetur in cenobium Cisterciensis ordinis.

Reuerendo Patri et domino I. Dei gratia summo  pontifici, P. Blesen. London. archid, salutem, et deuote humilitatis obsequium.

Eram decanus Ecclesie de Woluerhampton in diecesi Cestrensi, que tamen nulli erat obnoxia, uel subiecta pontifici, nisi archiepiscopo Cantuariensi et regi. De antiquissima enim consuetudine, que apud multos pro iure habetur, reges Anglie semper illum donauere decanatum. Ad decanum uero spectabat donatio et institutio prebendarum. Porro, quia clerus ille omnino indisciplinatus erat, sicut Wallenses, et Scoti, tanta in eis obrepserat uite dissolutio, ut uitium euaderet in Dei contemptum, in animarum perniciem, atque in infamiam cleri, et in totius populi sibilum et derisum. Et, ut uerba Scripture transsumam, cantabantur eorum  turpitudines in triuiis Geth, et in compitis Ascalonis [95 1Kb] . Frequenter eis ad memoriam reducebam illud Osee: Si fornicaris tu, Isrel, non delinquat saltem Iuda [96 1Kb] . Ipsi uero publice et aperte fornicantes predicabant sicut Sodoma peccatum suum, et in palpebris popularis infamie ducebant uxores, alter alterius filiam, siue neptem; tantaque erat cognationis connexio inter eos, ut colligationes impietatis eorum nemo dissoluere preualeret. Erant enim quasi squame Behemoth [97 1Kb] , quarum una uni coniungitur, et spiraculum uite non incedit per eas. Terra proinde clamabat aduersus eos, et celi reuelabant iniquitates eorum. Exactissima diligentia laborabam uitiorum in eis propagines uenenosas excidere, sed facilius conuerterem lupos in oues, et  feras in homines. Non enim mutabit Aethiops pellem suam, aut pardus uarietates suas [98 1Kb] . Quoties aliquos eorum in ecclesia poteram congregare, ut mihi liceret cum eisdem sermonis habere commercium, ipsi more aspidis obturabant aures suas, nolebant enim intelligere ut bene agerent [99 1Kb] , imo quasi montes Gelbe, super quos nec ros, nec pluuia cadit [100 1Kb] , salutaribus monitis aduersantes de suis criminibus aut discriminibus non curabant. Miseri quippe proiecerant intima sua, atque in reprobum sensum dati currebant effrenes, quasi equi emissarii in omnium precipitia uitiorum.

Instabam correctioni eorum totis medullis anime, toto caritatis affectu; erat enim dolor continuus cordi meo, sed oderunt corripientem in porta, et  salutem loquentem abominati sunt. Incumbebam orationi, et ponebam in puluere os meum, si forte esset spes, loquebar in amaritudine anime mee gemens: et ne adeps deesset compassionis sacrificio, amaritudinem contriti cordis lacrymis condiebam. Terribiles comminatorias scribebant eis rex et archiepiscopus: ego autem constantissime promittebam quod pontifex Romanus tolleret locum et gentem, et eiicerentur de habitationibus suis; sed de comminatione crescebat eorum contumacia, et de commonitione contemptus. Pauci erant, sed  eorum iniquitas in multitudinem plebescebat, multiplicabantur genimina uiperarum. Oua aspidum erumpebant in regulos, et de radicibus uenenosis spuria uitulamina pullulabant. De semine Canaan progrediebatur generatio praua et exasperans, filii Belial, filii scelerati. Qui uolentes hereditate possidere sanctuarium Dei, quoties aliquo canonico decedente substituebatur aliquis uir honestus, defuncti nepos aut filius, patrimonium suum esse dicebat, quod erat patrimonium Crucifixi. Fugiens ergo in siluam, factusque socius furum, et spoliantium homines ferro et flammis, in substituti canonici perniciem grassabatur. uidens itaque, quod iam miseri appropinquabant ad portas mortis, meumque considerans imperfectum cupiebam anathema esse a  fratribus tante malitie, cui finem imponere non poterat etiam finis uite. Erat dolor continuus cordi meo, quod temerarius ego curam eorum susceperam, quorum iniquitates irrumpere non ualebam Intelligebam Iudicem districtum rationem uillicationis mee, et eorum perditionem de manu mea terribiliter exacturum, maiusque esse omni thesauro, quod certo discrimini exponebam. Odiui ecclesiam malignantium, mihique facta est cohabitatio eorum, sicut spelunca leene; sic dimisi eos secundum desideria cordis eorum, ut eant post concupiscentias suas. Non est enim Deus in conspectu eorum; nec est inter eos, qui terribilia Dei iudicia timere uelit, aut credere, donec fodiatur  peccatori fouea, quousque Deus cognoscatur iudicia faciens; et qui letatur et exsultat in rebus pessimis, subito ad inferna descendat. Proinde accessi ad dominum Cantuariensem, rogans humiliter et obnixe, quatenus auxilio eius et assensu domini regis spurcitie illius abominatione sublata, Cistertiensis ordinis ibidem religio plantaretur. Ad hoc plurimum fauoris addebat, quod locus ille abundat siluis, atque pascuis et irriguis aquis, atque redditibus, qui per industriam cauti uiri magnum cito caperent incrementum. Sub exspectatione ergo istius mutationis, que uere est dextere Excelsi, decanatum in manu eius solemniter resignaui. Ipse autem, tanquam precipuus religionis amator inuigilat et insudat operi, et iam quosdam de Cisterciensi ordine introduxit,  qui locum ecclesie, et officinarum limitent, et disponant.

Propterea uos, sanctissime Pater, quem constituit Deus inter messores angelos, ut per uos de regno ipsius scandala colligantur, nostrum, queso, confirmate propositum, et monasterio, quod archiepiscopus in exsultatione uniuerse terre de assensu regis edificare intendit, fauorem et gratiam benignitatis  apostolice misericorditer indulgere uelitis. Porcorum stabulum, Sataneque prostibulum conuertite in templum Dei, et in officinam Spiritus sancti. Auferantur impudicitie, atque latrocinia perditorum, et edificetur his, qui querunt faciem Dei Iacob, paradisus uoluptatis, ubi fruantur contemplationis deliciis, Rachelis amplexibus; ubi sit presepium Christi, fossa cubiti unius, quam uidit Ezechiel in altari [1 1Kb] . Exstirpate malitiam et seminate innocentiam, sanctissime Innocenti. Suscitate de lapidibus filios Abrahe. Arripite, queso, zelum Phinees, ut cancerosa hec pestis, que decorem domus Domini enormiter decolorat, precidatur in istis; similesque apostolici rigoris terreantur exemplo. Cedet equidem ad gloriam, si per uos Christi gloria dilatetur,  et de merito huius boni obtinebitis eternaliter dies bonos.





EPISTOLA CLIII. AD HENRICUM II REGEM ANGL. [C. A. D. 1173.]

ARGUMENTUM.---Rothomagen. et Lexou. episcopi legationis sue ad Francie regem summam libere exponunt, causas belli ab eo in exitium regni regisque Anglie indicti produnt: monentque ut suis aliorumque precibus Deum sibi propitium reddat.

HENRICO Dei gratia illustri regi Anglorum, etc., R. Rothomag. archiepisc., ARNULFUS Lexouiensis episcopus, salutem in eo per quem reges regnant.

Tanto tempestiuius ac diligentius iniunctam nobis legationem duximus prosequendam  , quanto  periculosior in tanto discrimine dilatio uidebatur. Accincti itaque ad laborem suscepti itineris, regem Francorum adiuimus, blandissimaque salutatione premissa ipsius preuenientes offensam, nulla cautela potuimus uestre salutationis extorquere responsum. Singulos nostre legationis articulos explicauimus seriatim, commoda pacis, et incommoda dissensionis frequentius inculcantes. Ipse uero uerbum nostrum in omnibus, sola salutatione excepta, patienter admisit. Expedito itaque diligenter nostre legationis excursu, spatio modici temporis interiecto contumeliose cepit nobis fraudes et uersutias exprobrare, quibus se conquerebatur sepissime circumuentum. Dicebat, quod fidem inter uos mutuo compromissam frequenter occasione leuissima uiolastis, uosque  in omnibus adeo exhibuistis instabilem, quod non adhibebit de cetero uobis fidem. Non sit uobis, rex illustrissime, onerosum, si, quod audiuimus, loquimur. Hec est enim nuntiorum conditio, ut de iniuncto sibi mandato nil subticeant, nil rescindant uel diminuant de responso.

Addebat etiam, se firmissimum habuisse propositum expugnandi uos, antequam Carnotum filius  uester aduentasset; istasque occasiones dissensionis et odii proponebat, quod filiam suam ad uirum suum redire non sinitis, quod ei dotem eius non redditis, quod subditos sue ditioni populos a montibus Aluernie usque ad Rhodanum, in ipsius odium concitastis, quod in corone sue dispendium comitem S. Aegidii in ligium hominem recepistis. Tandem etiam iuramento firmauit, se nunquam de cetero uobiscum fedus aut concordiam habiturum, nisi de uestre uxoris et filiorum uestrorum assensu. Nunc igitur in custodiendis munitionibus uestris, et potissime in corporis uestri tutela saniore consilio est utendum. Communi enim uoto in exitium uestrum tota Francia conspirauit. Nec satis est ei exterminare terre faciem igne et gladio; sed in uestram  personam, quod absit! scelus exsecrabile machinatur. Consulimus sane, si qua abstulisti, si lesisti aliquem, ablata restituere, et odia reformare in gratiam. Hoc enim inimicos uestros potissime inuitat ad pugnam, quod intestinos hostes sentiunt uos habere; et qui uobiscum dulces capiunt cibos data opportunitate magnificabunt super uos supplantationem. Maledictus qui confidit in homine, et ponit carnem fortitudinem brachii sui [2 1Kb] . Quid est amabilius filiis? quid uxore familiarius? recessit tamen uxor a latere uestro, et filii insurgunt in patrem. Ideo non frustratorie loquebatur homo ille hominum prudentissimus, qui dicebat: Amico ne credas. Ab ea que dormit in sinu tuo custodi claustra  oris tui. Filius enim contumeliam facit patri; et inimici hominis domestici eius [3 1Kb] . Sane suffragia illius imploranda censemus, in cuius manu sunt corda regum [4 1Kb] . In eius nomine paruitati Dauid Golie subiacuit magnitudo [5 1Kb] . In eius nomine Samaria adeo fame confecta obsidente Benadab [6 1Kb] , quod triginta argenteis caput asini uendebatur, sub ictu oculi liberata est, exuberantique uictualium affluentia redundauit. In eo siquidem sperans non infirmabitur. Si exsurgat aduersus uos prelium, in hoc sperate. Si exsurgant aduersus uos castra, non timebit cor uestrum; ipse enim docebit manus uestras ad prelium. Accipite uobis in auxilium preces Ecclesie; quam, si in aliquo offendistis, debita satisfactione impensa et de cetero omnem reuerentiam  exhibete. Sponsa enim Christi est, et iniurias sponse Christus reputat suas; nec est, quod magis hostes uestros incitet ad conflictum, quam quod arbitrantur uos Ecclesie Dei minus exstitisse deuotum. Bene ualeat carissimus dominus noster, et de his, qui se contra eum in superbia et abusione erigunt,  reportet in uirtute Altissimi gloriam et triumphum.





EPISTOLA CLIu. AD REGINAM ANGLORUM. [A. D. 1173.]

ARGUMENTUM.---Monetur regina Anglorum Aleonora, ut una cum filiis in patrem Henricum conspirantibus uiro reconcilietur.

Regine Anglorum  , Rothomagensis archiepiscopus, et suffraganei sui, salutem, et que ad pacem sunt querere.

In publicam notitiam uenit, nec alicui Christiano licitum est ignorare, quam firma et indissolubilis sit copula coniugalis. Matrimonia semel in inita separari  non posse sanxit ueritas, que mentiri non potest: Quod Deus, inquit, coniunxit, homo non separet [7 1Kb] . Sicut autem diuini mandati se transgressorem constituit, qui separat coniugatos, ita culpabilis coniugata est, que se a uiro suo separat, fidemque socialis uinculi non obseruat. Cum una caro coniuges efficiantur, necesse est ut unionem corporum comitetur spirituum unitas et paritas in consensu. Nature conditionem, apostoli mandatum, et Euangelii legem mulier illa euacuat, que uiro non est subdita. Caput enim mulieris uir est [8 1Kb] , de uiro sumpta est, uiro est unita, uiri subdita potestati. Omnes itaque communi et lamentabili querimonia deploramus, quod, cum sis mulier prudentissima, diuertis a uiro, recedit latus a latere, membrum capiti  non deseruit, imo, quod enormius est, uiscera domini regis, et tua pateris insurgere contra patrem, ut merito cum propheta dicat: Filios enutriui et exaltaui; ipsi autem spreuerunt me [9 1Kb] . Utinam, sicut alius propheta commemorat, preuenisset hora nouissima dies nostros, et operuisset terra faciem nostram, ne uideremus hec mala! Scimus quia, nisi reuertaris ad uirum tuum, eris generalis ruine occasio; et quod singulariter nunc delinquis, in commune dispendium conuertetur. Reuertere itaque, regina illustris, ad uirum tuum et dominum nostrum; ut in tua reconciliatione reformetur laborantibus quies, et in tuo reditu letitia redeat uniuersis. Si te ad hoc non promouent preces nostre, te saltem afflictio populorum, imminens pressura  Ecclesie et desolatio regni sollicitet. Aut enim mentitur ueritas, aut omne regnum in se diuisum desolabitur [10 1Kb] . Sane hec desolatio in dominum regem conuerti non potest, sed in filios eius et successores ipsorum; contra manum femineam, et consilium puerile prouocatis offensam domini regis, cui etiam  fortissimi reges colla subiiciunt. Eapropter, antequam res in deteriorem exitum uergat, redeas cum filiis ad maritum, cui parere et cohabitare teneris; te conuerte, nec tibi aut tuis filiis sit suspectus. Certissimi enim sumus quod omnimodam exhibebit uobis dilectionem et securitatis plenissimam firmitatem. Mone, queso, filios tuos, ut patri suo subditi et deuoti existant, pro quibus tot passus est angustias, tot discrimina, tot labores. Unde ne inconsulta facilitas dilapidet ac disperdat quod tantis est sudoribus acquisitum, hec tibi piissima regina, et zelo Dei dicimus et sincere caritatis affectu; parochiana enim nostra es, sicut et uir tuus. Non possumus deesse iustitie. uel redibis ad uirum tuum, uel iure canonico constringemur et  tenebimur in te censuram ecclesiasticam exercere. Quod quidem inuiti dicimus, et quod, nisi resipueris, cum dolore et lacrymis faciemus. ualete.





EPISTOLA CLu. AD PRIOREM ET CONuENTUM DE CHARITATE  . [1174?]

ARGUMENTUM.---Rothrodus archiepisc. Rothomag., tempore belli inuitatus a monachis ad quietem, purgat se, quod a grege sine scandalo abesse non possit; rogatque ut, si pax componi inter regem patrem et filium ac regem Francorum non possit, precibus suis rem Domino commendent.

R. Dei gratia Rothomagensis archiepiscopus karissimis amicis suis E. priori de Charitate, et uniuerso conuentui salutem in eo, qui salus est omnium.

 Cum super impensis olim obsequiis uobis teneamur multipliciter obligati, cumulatius tamen redundat ad meritum, quod de tribulatione nostra uocatis nos in quietem, quod ad omne obsequium liberaliter uos offertis. Et quidem, si nulla dissensio Normanniam turbasset, si plena pace frueremur, ad uos anima nostra totis nisibus anhelaret: nedum hac tempestate, cum apud uos conuersari beatitudinem reputemus, et imaginem alterius paradisi. Nihil est quod nostras angustias hodie grauius exacerbet, quam et recordatio, et amissio quietis illius, quam uobiscum duximus inter uos tanquam extra seculum, tanquam inter angelos conuersantes. Nunc itaque ad nostrorum uotorum  plenitudinem accederet, facere que rogatis, si sine pregrandi et enormi scandalo posset fieri. Sed in hac strage publica desolatas oues relinquere, potius esset mercenarii quam pastoris: non dicimus quod hostibus uelimus occurrere, qui hostes non uidemus, qui dominos nostros aspicimus utrobique, qui domini regis Francorum, et  domini regis Anglorum, et iunioris regis filii sui eminentie tenemur obnoxii et deuoti. Si pacis reformatores esse non possumus, Deum saltem rogabimus que ad pacem sunt. uices agemus episcopi, uiuis condolebimus, et commoriemur mortuis, et mutuo compassionis participio pressuram publicam, et commune discrimen proprium faciemus. Utinam nostro sanguine posset hec strages redimi et compensari morte nostra cum generali dispendio; soli enim pateremur, quod passuri sunt uniuersi. Orate igitur, dilectissimi fratres, Dominum nostrum, ut respiciat in faciem testamenti sui, et tumultum presentis discordie tranquillet ad pacem. Si enim spes pacis nobis arrideret, hoc unum habemus in uotis uobiscum illud tantillum  uite expendere, quod nostre residuum est senectuti. ualete.



EPISTOLA CLuI. AD G. ELIENSEM EPISCOPUM.

ARGUMENTUM.---Implorat auxilium episcopi, ut liberet se ere alieno.

Charissimo domino suo G. Dei gratia Eliensi episcopo suus P. Bles. Bath. archid., salutem et misericordie uisceribus abundare.

Necessitate urgentissima tractus uado Cantuariam crucifigendus a perfidis Iudeis, qui in graui patibulo debitorum me torquent et affligunt usuris. Eamdem crucem exspecto Londoniis, nisi misericorditer me liberaueritis; apud quem misericordia et copiosa redemptio exspectatur. Auferatis  igitur, pater et amice carissime, crucem istam, et sex libras, quas debeo Samsoni Iudeo, in uos suscipiatis, quatenus in hac liberatione mea obligationem in obsequium et debitum in gratiam conuertatis. ualete.



EPISTOLA CLuII. AD G. uICARIUM SUUM.

ARGUMENTUM.---Monet uicarium suum, ut pro grege sibi commisso sedulam curam gerat, et uite exemplo preeat eos quos docet.

M. PETRUS Bles. Bath. archid. G. uicario suo salutem in eo, qui salus est animarum.

Licet circa debitum ecclesiastice administrationis sis instructus ad plenum; quia tamen uices meas exsequeris in hac parte, plurimum interest  mea tanto consideratius te sollicitudinem animarum gerere, quanto certius est huius officii negligentiam in commune salutis nostre dispendium redundare. Salus quidem animarum, quarum custodiam suscepisti, de tuis manibus in districto et summo examine requiretur; nec materiam excusationis habebo legitimam, qui, etsi curam animarum  non habuerim, ei tamen idoneum debui prouidisse pastorem. Eapropter moneo te, frater, et exhortor in Christo, uineam Domini Sabaoth, cuius tutela prouidentie tue commissa est, uigilanter et circumspecte custodias. Sunt enim uulpes, que demoliuntur latenter hanc uineam, occulti uidelicet inimici uersutie, qui non solum subiectorum pernicie delectantur, sed electorum obseruant calcaneum, et prelatos sibi delicatius acceptant in cibum, sicut Scriptura testatur, quia cibus Behemoth cibus electus. O perditos homines, qui non attendentes, quantum eis ex animarum cura discrimen immineat, sic se ad susceptionem honoris cum auiditate precipitant. Et cum Apostolus dicat, nemo sibi sumit honorem, sed qui  uocatur a Deo tanquam Aaron [11 1Kb] ; ipsi non electi, non uocati, periculose administrationi se ingerunt et important. Infelicissimus sacerdos ad anime sue prouidentiam omnino non sufficit, et multarum animarum curam attentare presumit; procul dubio mercenarius est, burse lucrum querit, non anime. Cum enim sentiat se peccatis oneratum, mole huius corporis aggrauatum, terrenis curis implicatum, carnalibus desideriis occupatum, contra persecutiones infirmum, timoribus trepidum, anxium suspicionibus, obnoxium infinitis necessitatibus, erumnosum, procliuum ad uitia, inualidum ad uirtutes, qua presumptione aggreditur onus ferre, quod per horam non sufficit sustinere?  Sed excecat miserum exsecranda ambitio qui, dum obuentiones altaris percipit, de uiduarum lacrymis, et patrimonio crucifixi pascitur, non attendit quod hec in die tremenda a Domino exactissime requirentur. Propter hoc irritauit impius Deum; dixit enim in corde suo: Non requiret [12 1Kb] . Certe requiret Dominus usque ad nouissimum quadrantem. Ipse tamen longanimis et in multos misericors ad tempus cum patientia sustinet nequitiam sacerdotum; sed cum dixerint, pax et securitas, tunc repentinus superueniet interitus, sicut dolor in utero habentis, et non refugient [13 1Kb] . Hec ideo tibi, dilectissime frater, intimanda decreui, ut statum uite tue consilio maturiore disponas, et si circa curam Dominici gregis te negligenter hactenus  habuisti, redimatur iactura temporis, et quod perperam factum est, in melius reformetur. Si uis alios regere et docere, prius te ipsum regas et doceas: Cepit iehsu facere et docere [14 1Kb] , prius fac, et postea doce. Male doces, si male agens bene loqueris; fortior est enim uox operis, quam uox oris. In ordinatione  sacerdotis labia et manus Domino consecrantur. Labia enim sacerdotis custodiunt iustitiam [15 1Kb] . Manus uero mundissimas esse oportet, que mundissimam carnem et sanguinem Christi tractant. Sint ergo uerba tua subiectis ad fructum; sint opera ad exemplum, teste Gregorio [16 1Kb] : Si peruerse agis, tot mortibus te dignum constituis, quot ad subditos tuos perditionis exempla transmittis. Sane uitam singulorum, qui de tuo grege censentur, diligenter explora; si quid inueneris corrigendum, primum illud corripias in spiritu lenitatis; si te non audierit, dic Ecclesie [17 1Kb] ; et si plaga incurabilis adhuc adhortationum fomenta non senserit, ferrum abscissionis appone. Argue, insta, obsecra opportune, importune [18 1Kb] . Si quod tuum est feceris, et increpatio tua id non fecerit, ad quod  missa est, sed uacua reuertatur tanquam iaculum feriens et resiliens, non est quod tibi de cetero imputetur ad culpam. Ille enim te excusat, qui dicit: Nolunt audire te, quia nolunt audire me [19 1Kb] . Et: Qui uos spernit, me spernit [20 1Kb] . Si exhortatio tua fructum fecerit, animam tuam lucraberis cum anima aliena. His et similibus te ad frugem uite melioris inuitare poteram; sed, ut multa concludantur in paucis, consilium meum est, ut te a sollicitudine animarum omnino exoneres, aut te talem studeas efficere, qui ante terribile tribunal summi iudicis de tua et aliorum animabus sufficias respondere.



EPISTOLA CLuIII. AD IOANNEM CARNOTENSEM EPISCOPUM. [A. D. 1176.]


ARGUMENTUM.---Grauiter queritur in curia Romana quosdam muneribus corruptos hominem illitteratum et laicum contra canones preficere conatos abbatie, sed frustra.

Charissimo Patri et domino suo I. Dei gratia Carnotensi episcopo, suus P. Blesen. Bath. archid. salutem et promisse misericordie reminisci.

Quia scio uos occupatum circa sollicitudinem ecclesiarum, paucis utor uerbis, ne uestre sanctitatis aures impediam utilitati publice deputatas. Expletis feliciter et super omne desiderium meum negotiis, que mihi Dominus meus specialiter iniunxerat  , accepta benedictione et licentia recedendi a domino papa, salutatis cardinalibus letus ad  reditum accingebar, cum superueniente electo S. Augustini, dominus papa magistrum G.  et me ab incepto itinere reuocauit: benigne siquidem receptus est ab eis qui, sicut scitis, gratius acceptant hominum munera quam merita personarum. Sperabant enim quod promotio eius esset rixe materia  et maioris emolumenti occasio; atque fluuium absorbentes, habebant fiduciam, quod in os eorum Iordanis influeret. Stabat ex aduerso constanter et prudenter magister G.; stabam et ego, sicut ministrabat in dulcedine sua pauperi Deus. uerumtamen et leges, et canones, et quidquid de sacro eloquio ad nostre partis assertionem poteramus inducere, funestum quidam maiores inter ceteros et sacrilegum reputabant, nosque hostes Romane Ecclesie publice iudicabant, nisi cessaremus ab huiusmodi uerbis, quibus Ecclesiam S. Augustini, quam suam specialiter asserunt, Ecclesie Cantuariensi subiicere conabamur. Damna siquidem animarum non attendentes in monachis, omnia illicita eis licere permittunt, in iugo discipline prorsus abiecto, uagi et  petulantes ad omnes carnis currant illecebras, omnesque excessus, quos per annum faciunt, annua redimant pensione. Cum itaque nobis publice fuisset inhibitum, ne in causa ista canones aut leges deduceremus in medium, sed priuilegia duntaxat, si que haberemus ad manum, quorum nullum eo tempore nos habere sciebant, uiderentque nos in hac parte omni solatio humano destitutos, et quod in uotis haberent hominem illitteratum et laicum, sed in emendis honoribus circumspectum, preficere abbatie, quam Simoniaca uenalitate acquisierat, non occulta, sed publica et forensi, prosilui ad accusationem, atque aduersus electum paginam inscriptionis arripui. Cum enim manifesta et notoria proponerem  contra eum, illi quos amicos sibi fecerat de mammona iniquitatis, opinionis eius et infamie uulneribus uinum et oleum infuderunt. Exhaustis itaque Flandrie mercatoribus in argento, a Romanis tandem infinitam multitudinem auri mutuauit. Sic penne columbe deargentate, et posteriora dorsi eius in fulgore auri fecerunt, ut non audirent illi duo, uel etiam unum de libertatibus et dignitatibus sancte matris Ecclesie Cantuariensis, pro quibus beatus martyr certauit usque ad mortem, et quas moriens confirmauit in cerebri sui effusione, et sanguine proprio rubricauit. Iniunxerant electo, ut se tonderi et radi faceret, benedictionem a domino papa sequenti Dominica recepturus. Inter angustias igitur et cruces, inter mortes innumeras constitutus,  uidens quod non conuerteretur in iudicium iustitia nostra, ad natiue rationis argumenta me contuli, fecique sine promissione aliqua, sine donorum aliquorum impendio, quod benedictio elongata est ab eo. Causa igitur Cantuariensis Ecclesie Deo et nostro martyri commendata, Iulio ingrediente, cum febre grauissima curia sum egressus. Bene ualeatis.



EPISTOLA CLIX. AD HENRICUM BAIOCENSEM EPISCOPUM.


ARGUMENTUM.---Episcopum Baiocensem sic officii sui commonefacit ut tamen ueniam deprecetur quod id facere ausus sit.

Dilecto et super omnia diligendo H.  Dei gratia Baiocensi episcopo, PETRUS Blesensis salutem, et si quid pretiosius est salute.

Litteras uobis sepissime destinassem, sed uereor ne importunitati detractor ascribat, si minus tempestiue uestram interpello sollicitudinem publicis Ecclesie utilitatibus occupatam. uerum posthabito detractionis uniuerse discrimine, loquar ad dominum meum, cum sim puluis et cinis. Licet enim supra hominem sit, tamen se non diffitetur hominem,  et qui, dum in hac dissimilitudinis terra, et inter Chaldeorum officinas, in munditia castitatis puritati conuersationis angelice se conformat, glorie secularis aura non quatitur, fauorem populi calcans, quem alii cum labore uenantur. Offerat itaque dominus meus caput et caudam hostie, et quod fideliter cepit et feliciter, exitu feliciore consummet, et cuius nomen sicut unguentum effusum est, sit Christi bonus odor in uitam, ut quod mutabile est, conuertatur in solidum, et quod mundanum in celeste, et quod temporale est in eternum. Posui os meum in celum, et sapientiam insipientissimus doceo: qui immundis conscientie uermibus plenus sum, eum moneo, cuius conuersatio in celis est, qui ut  myrrhe fasciculus iam inter sponse ubera commoratur. Ipse est enim, qui in mundo existens mundum ignorat, et carnis proprie persecutor in odore unguentorum decurrens cantat: Leua eius sub capite meo, et dextera eius amplexabitur me [21 1Kb] . Imposuissem utique ori meo silentium, nisi quia scriptum inuenio: Mone sapientem, et te diliget: argue imprudentem, et te habebit exosum [22 1Kb] . Nabal ex commonitione legitur deterior [23 1Kb] , Pharao pertinacior [24 1Kb] . Manasses ex correptione resipuit [25 1Kb] , Balaam ex asini loquela maledicendi reuocauit propositum [26 1Kb] . Moyses ad monitionem Iethro publice administrationis officia consultius dispensauit [27 1Kb] . Audiat itaque dominus meus asinum rugientem, et recensentem uerbum illud Apostoli: Quotquot perfecti sumus, sumus  tamen imperfecti [28 1Kb] . Et alibi: Cum omnia bene fecerimus, dicamus quid serui inutiles sumus [29 1Kb] . Iob siquidem attestante: Qui Deo seruiunt, non sunt stabiles, et in angelis suis reperit prauitatem [30 1Kb] . Elias se solum iustum existimans clamabat ad Dominum: Domine, altaria tua subuerterunt, prophetas tuos occiderunt, et ego solus remansi inter eos, et querunt animam meam [31 1Kb] . Quem Dominus increpans: Adhuc  inquit, restant septem millia, qui non curuauerunt genua sua ante Baal [32 1Kb] . Petrus ibi lapsus est, ubi confidentius promiserat se staturum [33 1Kb] . Qui ergo stat, uideat ne cadat [34 1Kb] . Diffusius uobis scriberem, sed uereor, ne uideatur conuerti epistola in sermonem. Indue, queso, carissime, tunicam talarem Ioseph, et sicut huc usque fecisti, perseuera ut consummes, pugna legitime ut triumphes. Principium et finis omnium Deus tuo finem coaptet initio, teque sibi sanctum, et nobis conseruet incolumem. uale.



EPISTOLA CLX. AD ODONEM PARISIEN EM EPISCOPUM. [C. A. D. 1197.]

ARGUMENTUM.---P. Blesensis, quoniam uiginti sex  annis in Anglia uixerat, petit ab Odone episcopo reuocari in Galliam, ut si non uiuere, saltem sepeliri possit in sua patria.

Suo domino O.  suus deuotissimus P. Bles., salutem, et si quid desiderabilius est salute.

Glorie uestre conglorior, quia sicut ex multiplici commeantium relatione agnoui, fame uestre titulus, laus et honor incessanter accrescit. Sicut unguentum effusum est nomen uestrum, effundite tamen et dilatate amplius eius gloriam, ut sicut Abram in Abraham, Odo transeat in odorem, quatenus Christi bonus odor sitis in omni loco [35 1Kb] , descendat de capite Aaron in oram uestimenti eius generose liberalitatis unguentum [36 1Kb] , ut nos, qui ad uestre tactum fimbrie aspiramus, trahamur post  uos, et curramus in odore unguentorum uestrorum [37 1Kb] . Oleum siquidem gratie crescit ex impendio, nec exuberantiam ignorabit, donec uasis deficientibus desinat erogari. uiginti sex annis in Anglia peregrinans, linguam, quam non noueram, audiui. Heu mihi! quia incolatus meus prolongatus est [38 1Kb] , tanto tempore, et non est qui compatiatur exsuli; non est qui commoueatur super contritione Ioseph! Nunquid semper ero uagus et profugus super terram? Nemo finem imponet peregrinationi mee, ut saltem semel ante supremi spiritus exhalationem in ere natiuo mihi liceat respirare? Plerique peregrinationi diutine assueti patrie preacceptant exsilium, factique uitula Ephraim docta diligere trituram  [39 1Kb] , tedium exsilii palearum solatio recompensant. Ego aliter sentio.

Me natale solum quadam dulcedine tangit:
   Semper et immemorem non sinit esse sui [40 1Kb] .
Presules Galliarum, apud quos factus sum tanquam mortuus a corde, tanquam uas perditum, mihi nimis obduruerunt ad gratiam; sed surgat aquilo, et ueniat  auster perflans cor uestrum. ueniat uerbum Dei, et liquefaciat illud, et flante spiritu misericordie fluant in me uestrarum aromata gratiarum. Nescio sane, unde ueniat, aut quo uadat benignus quidam spiritus suggerens assidue mihi, quod Deus gratie uestre specialiter mee reuocationis ministerium reseruauit. Obdurentur igitur contra me qui carnaliter sapiunt, et ille mihi ad misericordiam liquefiat qui spiritu Dei agitur. Nam et in deserto carnes olim obdurari ad solem et manna liquescere Scriptura testatur [41 1Kb] . Propterea exspectabo in silentio salutare meum, et audiam quid in me loquatur Dominus meus. Sepe enim me iacentem erigit, et fiduciam mihi exhilarat languescentem, quod magni episcopi contribules uestri, quorum  memoria in benedictione est, me quodam gratie specialis priuilegio coluerunt, et exempti de terra in uobis plantaria ueteris amicitie reliquerunt. Cum Bituricensis Ecclesie precentor essetis, ad solatium alienigenarum manum munificentie uestre usque ad nouissimos fines Anglie porrexistis, nec abbreuiata est manus uestra, sed tanto facta est ex consecratione protensior, quanto precentore maior est presul.

Quis nescit longas presulis esse manus [42 1Kb] ?
In promptu est, quantum uobis ex mea reuocatione honoris et utilitatis accedat. Credo enim quod, sicut Apostolus dicit, data sit uobis manifestatio spiritus ad utilitatem [43 1Kb] . Sane, ut prophetico uerbo  utar: Panem nostrum comedemus, et uestimentis nostris operiemur, tantummodo inuocetur nomen tuum super nos, aufer opprobrium nostrum [44 1Kb] . Auferat innata uobis liberalitas ignominiam peregrinationis et exsilii mei, ut me prorsus uindicetis in uestrum, totumque uestro militet honori et obsequio, si quid sum, si quid ualeo, si quid scio, si quid habeo, si quid possum. Quidquid mihi feceritis, quoddam breue precarium erit, uestrumque beneficium cum multa gratiarum actione Dei et hominum tempestiue redibit. Cui non licet in patria uiuere, saltem liceat sepeliri. Et, ut in uersu Lucani claudatur epistola,

. . . . Liceat tumulo scripsisse, Catonis
Martia: sic liceat mihi scribere, Petrus Odonis.



EPISTOLA CLXI  .


ARGUMENTUM.---Grauiter conqueritur eum quem summum suum amicum arbitrabatur, factum infestum hostem et obtrectatorem. uidetur scripta ad episcopum.

Inhonestum est illos seueris altercari dissensionibus,  ad quorum emulationem sue uite statum ceteri debuerant conformare. Me equidem in tue familiaritatis sacrario repositum opinabar, te solum iudicabam me alterum. Tu uersutie toxicum fouens, uulpine machinam fraudis sophistice dilectionis inuolucro palliabas. uerum picte liberalitatis elusus eloquio, rerum experientia tandem edoctus, ambiguam amoris effigiem deprehendi, dum uenenoso murmure me corrodis, dum absenti derogas, dum innoxium non cessas impetere maledictis. uel igitur eloquiorum turpitudini silentium indicas, uel aceto respersus satyrico,

Flebis et insignis tota cantaberis urbe [45 1Kb] .
Ab integritate dilectionis amor degenerat, quem claudicare cogit adulatio, quem occasio facilis inquietat:  me siquidem mentis adeo sibi couniuit identitas, ut eadem communicaremus anima, ut illum me alterum iudicarem. uerum susurro liuoris aculeo instigatus discordie toxicum seminauit, et iunctos dispergens hostem mihi peperit in amicum. Quoniam igitur excellentiam prelatorum illustrat, contumelias mitigare, resarcire discordias, uestris aduolutus genibus maiestatem uestram efflagito, quatenus me et magistrum G. inter quos nubeculam odii seminauit adulatio, uelitis ad concordiam reuocare.



EPISTOLA CLXII. AD E. AMICUM SUUM.

ARGUMENTUM.---Ait se ideo in extera regione uersari,  quod parum acceptus sit popularibus suis in patria: et gratias agit E. amico, quid pene solus se amicum et tanquam fratrem demonstrarit.

Idem E. amico suo intimo, salutem, et utinam corporaliter semetipsum.

Mihi ad uotum frequenter occurrit terram natiuitatis mee reuisere, cum tamen illuc nulla alia me trahat affectio, quam desiderium uos uidendi. Non sum acceptus in patria mea [46 1Kb] ; et, sicut Propheta succinit: Non cognouerunt me fratres mei [47 1Kb] ; utque alius propheta [48 1Kb] conqueritur: Domus natiuitatis mee facta est mihi spelunca aspidum et habitatio scorpionum. Gremium misericordie mihi, et aliis concaptiuis meis regio natiua preclusit, quos exspuens alibi facere patriam nos cegit. Inter amicos  et fratres te solum experientia mihi fratrem exhibuit et amicum, cuius beneficio respondere non sufficerem, si totus auro effulgerem et argento. Mendaces enim sunt filii hominum in stateris [49 1Kb] , quia obsequia libenter accipiunt, nec accepta retributionibus prosequuntur. Dominus retribuat pro me; et quod mee exiguitatis impotentia non presumit, exuberans munificentia illius exsoluat, qui de thesauris sue gratie multiformiter erogat uniuersis. Deuotionis, quam erga uos habeo, testis est  mihi iuxta Apostolum [50 1Kb] , in celo, testis in terra. Ipsa duntaxat Deo et conscientie mee patet, quam replicare ideo superuacuum censeo, quia uerba et adulationem saperent et probabilitatem excederent in immensum. Salutate omnes amicos nostros. Certitudinem aduentus mei uobis designare non possum, quoniam inopini labores uiarum et fluctuationes implicant curiales. Latori presentium facite prestari comitiuam usque Londonias.



EPISTOLA CLXIII. AD REGINALDUM BATHONIENSEM ELECTUM. [A. D. 1177?]

ARGUMENTUM.---Congratulatur Reginaldo, a quo magnis beneficiis affectus fuerat, quod in Bathoniensem episcopum electus sit.

 Charissimo domino suo R. Dei gratia Bathoniensi electo P. Blesensis salutem in eo, qui salus est electorum.

Magnificat anima mea Dominum [51 1Kb] , quia magnifice et mirifice misericordiam suam exaltauit in eo, qui mecum misericorditer egerat; et cum ego ad suscepti beneficii retributionem non sufficerem, Christus, pauperum fideiussor, pro me exuberantissime respondit ad meritum, eum in cathedram erigens presularem, qui me de lacu paupertatis erexit [52 1Kb] . Ad meorum plenitudinem gaudiorum nemo quidquam posset apponere, cum illum in portu securissimo uideam nauigare, pro quo solo ludibria fortune ancipitis, et casuales uerebar euentus, pro quo solo inter spem et metum anxius fluctuabam.  O quam glorificanda sunt opera Domini, et miserationes eius super omnia opera eius! [53 1Kb] Cum in omnibus necessitatibus meis eius misericordias sim expertus, desiderio meo longe nunc benignius aspirauit, quia quod incessanter suspiraueram ab antiquo, felici tamen consummauit effectu. Deum et conscientiam meam testes induco; non ideo electioni uestre congratulor, ut in ea iam spem promotionis mee concipiam, sed quia uotis meis uideo satisfactum. Secure iam possum, et mori, et uiuere; quia hoc solum cum desiderio exspectabam, ut esset, qui uestre liberalitati, qui uestre magnificentie, qui uestris laboribus responderet. Adhuc tantillum mihi uite Dominus indulgeat, ut in eminentia pastorali  uos uideam, quem Deus elegit in sacerdotem sibi.



EPISTOLA CLXIu. AD MAGISTRUM PHILIPPUM.

ARGUMENTUM.---Increpatur quidam qui Cantuariensem archiepiscopum de nimia mansuetudine arguebat.

Dilecto socio et amico magistro PHILIPPO magister PETRUS Blesensis perseuerantiam salutis, et lingue modestiam.

Dure arguis dominum meum Cantuariensem archiepiscopum,  cuius consilia et iudicia deprauando, desipientie ac leuitati ascribis quidquid loquitur, quidquid statuit aut disponit. Omnium apud te reus factus est, quia in eo solo deliquisse uidetur. Minus acute uidetur alienos actus decernere qui in uno iudicat uniuersos. Utinam taceres, aut si assumis iudicantis officium, te et non alium iudicares! Iob ad amicos suos loquens: Utinam, inquit, taceretis et uideremini sapientes [54 1Kb] ! utinam et tu, amice, apponas ori tuo custodiam, ut silentio saltem pallies aut dissimules inconsultos, ne dicam cerebrosos animi tui motus! Si dominus meus Radulphum ab ea qua fungebatur administratione suspendit, si iustitiam conuertit in iudicium, sententia hec iuxta exigentiam culparum Radulphi de prudentium  uirorum consilio ac deliberatione processit. Nam super feneratitio censu, lapsu etiam carnis et uaria uite turpitudine in iure conuictus multos exemplo praue operationis et libere impunitatis licentia traxisset in culpam, nisi segetem succrescentium uitiorum et fructificantem in eo malitiam animaduersio canonica succidisset. Porro ille conuersus ad cor studuit incunctanter extraordinarios carnis motus cingulo sobrietatis accingere, longique iacturam temporis penitentie austerioris compendio et honesta conuersatione redimere. Sollicitauit in domino meo pietatis affectus deiectissima eius penitentia, que dominum ipsum mouisse ad misericordiam publice credebatur.  Cumque dominus rex ei supplicatorias destinasset ut prefatum R. in antique administrationis officium et sue serenitatem gratie renouaret, habita cum prudentioribus deliberatione imitatus est eum qui iratus misericordie recordatur, et qui in schola Euangelii Petrum atque in Petro nos docet non semel, non septies tantum, sed septuagies septies indulgere [55 1Kb] . Dominum meum arguis leuitatis quod penitenti compassus est, quod cum proximo suo et amico ueteri et probato misericordiam fecit; cum tamen scias esse securius in die tremenda de exhibita misericordia respondere, quam de exacta iustitia et districto rigore. Domino meo leuitati ascribis quod post sententiam suspensionis ab eo latam, domini regis precibus, cui, iuxta Apostolum [56_100 1Kb] ,  tanquam precellenti precipuus honor exhibendus est, quasi sententie sue contradicens liberaliter acquieuit. Nouisti quia eminentie regalis obtentu quandoque rigor temperatur ecclesiasticus et canonum seueritas mansuescit. Legimus magnum Gregorium et alios reuerendos Ecclesie Patres, non solum ratione humilis penitentie aut supplicatione principum, sed ob simplicem amicorum gratiam  quandoque in his et similibus ac maioribus multiformiter dispensasse. Noli ergo in domino meo detestabiliter accusare quod quotidiana in hominibus benignitas consueuit. Quod si opera modernorum sequi, aut communem usum trahere ad consequentias dignaris, audi, queso, et te moueat inaudite, sed diligenter audiende benignitatis exemplum. Eusebio dictante in Ecclesiastica historia legi quod, cum beatus Gregorius Cesariensis episcopus, urgente temporis procella et angustia, in Alpibus interceptus diuertisset in fanum Apollinis, et a sacerdote loci ethnico et profano, officiosissimo fuisset susceptus hospitio, memor obsequii et hospitii, Apollinem quem suspenderat a responsis et ludificationibus animarum, ad sacerdotis instantiam  relaxauit. Sacerdos igitur admiratus illius maiestatem cuius humiles serui possent ita magnifice diis gentium imperare, atque ipsos uerbo suspendere aut torquere, contempto et relicto Apolline, Gregorium et in eo Christum secutus est, et sic Gregorius Apollinis sacerdotem quem habuit in fide Christi discipulum, habuit postmodum in Neocesariensis Ecclesie regimine successorem. Cum igitur uideas quod homo ad hominis preces demonem quem ligauerat relaxauit, non mireris si dominus meus, qui communi omnium iudicio mansuetissimus omnium est habitantium super terram, ad instantiam domini regis et magnatum terre, apud hominem humiliter ac ueraciter penitentem,  ueteri amicitie satisfecit.





EPISTOLA CLXu. GUIDONIS ARCHIEP. SENON. AD GREGORIUM PAPAM. [A. D. 1187.]

ARGUMENTUM.---Purgatur episcopus Laudunensis de impositis sibi criminibus.

Sanctissimo Patri ac domino G. Dei gratia summo pontifici G. diuina permissione Senonensis Ecclesie minister humilis eiusque suffraganei quorum sigilla presentibus litteris sunt appensa, deuotissima pedum oscula beatorum.

Cum paternitatis uestre prudentiam, etc. uide in Gregorio papa uIII, ad an. 1187, post ipsius Regesta.





EPISTOLA CLXuI. AD PAPAM.


ARGUMENTUM.---Intercedunt quidam pro abbate Salmurii.


Summo pontifici.

Cum ex uicinitate locorum et bonorum relatione didicerimus fratrem M.  uenerabilem abbatem Salmurii, et ante promotionem suam uite laudabilis exstitisse, et post promotionem suam ascensiones  in corde suo ascendisse, et de uirtute in uirtutem; et abbatiam suam bene per quatuordecim annos uel amplius laudabiliter rexisse in pace et ordinis obseruantia: ita quod cenobium illud in spiritualibus et temporalibus, inter alias abbatias Turonensis prouincie prefulgebat; miramur plurimum audito quod quidam sinistro, ut dicitur, ducti consilio pacificum ipsius abbatie statum concutere non uerentur; licet abbas et ante appellationem et post eis obtulerit secundum monastici ordinis instituta, accitis uicinis abbatibus et bonis uiris, paratus erat stare eorum consilio; et si quid emendandum fuerat emendare. Pro pace igitur et tranquillitate ipsius Ecclesie uel abbatie uobis, Pater sanctissime, supplicamus, ut per malorum repulsam, et eorum qui  recto sunt corde approbationem, tranquillitati ipsius Ecclesie clementius intendatis. Bene et diu ualeatis.





EPISTOLA CLXuII. AD ALEONORAM REGINAM ANGLIAE. [A. D. 1183.]

ARGUMENTUM.---Consolantur Aleonoram Anglie reginam Christiani e terra sancta, ob intempestiuum obitum filii Henrici III, Anglorum regis, indicantque se exsequias eius, presente sedis apostolice legato, celebrasse.

Rumor flebilis et tristis aduentus in terra nostra nuper insonuit, amaritudine plenus et plenitudine doloris non uacuus, ac diri nouitate uulneris corda nostrorum saucians, cunctis quidem dolendus fidelibus,  cunctisque Christicolis deplorandus; sed nobis eo ferendus molestius, eo acerbius molestandus, quo inter luctuosi pericula et anxietates funebres constituti, unde subuentionis exspectauimus auxilium; unde tranquillitatis portum de tot fluctibus confidimus obtinere; unde denique terre sancte per incrementa temporum a primeuis temporibus beneficia continuata prouenerunt, et grata remedia se effundunt, illuc, proh dolor! refundere antidotum consolationis compellimur, illuc compassionis affectum expandere cogimur; illuc denique mitigationis unguentum et curationis solatium ministrare arctamur. Sed qui ad uestris luctibus desistendum, et nostris repellendum periculis nequaquam sufficimus,  quomodo ad temperamentum tam acerbi doloris uestre celsitudinis sufficientes poterimus reperiri? Qui nostris mitigandis uulneribus uel curandis omnino defecimus, qualiter materno uulneri medicantis manum et medicine remedium apponemus? Scimus quidem animum uestrum ex acerbo raptu filii dolentem non modicum, et intimis precordiis sauciatum: nec immerito; quia turbato fatalitatis ordine mater pro filio lacrymas offert, quas matri filius reseruabat. Iuuenem necdum firme puberem prius conspicit intempestiue mortis subisse iudicium, quam senectutis iudicium aduenisse. Et qui successor talis dignitatis exspectabatur ab  omnibus, nunc sicut flos decidens ante fructum, sicut fructus decerptus, statu temporis immaturi iuste lugetur et deploratur ab omnibus qui posteritatem talium diligunt, et generis sui immortalia cupiunt incrementa. Magna igitur undique dolendi materia, sed non desunt consolationis antidota, si rationem uis doloris admitteret, si non carnalis sensus sequeremur uoluntatem. Sed cum prudentiam et regum exempla reuoluimus antiquorum, sane rex ille inclytus et Spiritu Dei plenus, licet in morbo nati lugeret grauiter, et luctuosos deduceret dies, tamen in funere nati non solum se, sed et alios consolatione multiplici a doloris pelago releuauit: dum se iturum ad filium de cetero non rediturum ad eum, nec fletus alicuius subsidio reuersurum  tam prophetico spiritu, quam humane fuit rationis perspicacitate professus [1_47 1Kb] . Mementote, inclyta domina, uos filium genuisse mortalem, nec ullam momentanee mortalitatis celsitudinem accepisse, nec satis diuturnam doloris habere materiam, in unius subtractione filii, quam Dominus tanta dotauit sobole, tanta denique prosperitate ditauit. Quis scit, si Spiritus sanctus idcirco humane generationis nouacula, uite telam in nato regio, quam nondum perfecte texuerat, tempestiue preciderit, ne fascinatio nugacitatis in posterum auerteret sensum eius, et mundane fictionis dolositas deciperet animam illius? Et ideo, quia placita erat Deo anima eius, ideo factus dilectus de tenebris ad lucem, de  carcere ad regnum, de mortalitate ad uitam, de exsilio denique ad patriam est translatus. Sed quid agamus, nunquid non indigne reprehensioni patebimus, cum potum fonti, cibum pani, consolationem consolatrici omnium presentamus? Scimus equidem, inclyta domina, quod in totum orbem per Dei gratiam fama regalis nominis est diffusa: quod etsi ex naturali affectu materna uiscera super funere tanti nati, et raptu talis liberi sint commota, tamen ex celestis carismatis unctione, qua uos pre ceteris predecessoribus uestris omnipotens copiose perunxit, ad exemplum uirtutis et patientie tanta in uobis consolatio redundauit, quod refusa in alios, aliis refrigerium prestitit, aliis exsultationem refudit,  alios ad exemplum uirtutis et patientie prouocauit. Preterea, excellentissima et specialis domina, uerbis consolatoriis, uelut minus sufficientes et idonei, desistentes, magnitudini uestre compassionis precordia; et deuotionis insignia intimamus, quibus totus populus Acconensis audita morte karissimi filii tui in plene subiectionis et affectionis ostensionem effluxit. Nam uniuersis prelatis et rectoribus Ecclesiarum, regnique Hierosolymitani baronibus, ac uniuerso populo aduocatis in ecclesia S. Crucis, celebratisque ex more exsequiis, ac in crastinum missarum solemniis per legatum sedis apostolice celebratis, magnaque data indulgentia  ex parte legati et aliorum prelatorum, predictus legatus nobis sibi assistentibus pro requie mortui speciales orationes iniunxit populo uniuerso. Sed et pro uita regis, regine, et filiorum et fratrum conseruanda per tempora longiora specialius et amplius orare mandauit. Regnum et regem cum consorte, et liberis Bethlehemitane puerpere deuotius recommendans, sicut semper in suis sermonibus consueuit.





EPISTOLA CLXuIII. AD N. PONTIFICEM ROMANUM.

ARGUMENTUM.---Rex quidam sibi totique Occidenti gratulatur, quod N. ex ipsius terra ad summum pontificatum peruenerit, eumque hortatur, ut dignos  tantum ad dignitates ecclesiasticas promoueat.


Tali pape talis rex.

Aures nostras aura dulcis afflauit, quia, sicut accepimus, creationis uestre nouitas tanquam aurora rutilans desolationis Romane Ecclesie tenebras propulsauit. Gaudet sedes apostolica uiduitatis sue solatium consecuta. Gaudent omnes Ecclesie lucem nouam oriri uidentes, et ipsam usque ad perfectam diem crescere prestolantes. Sed gaudet precipue noster Occidens, quod uelut Oriens nouum lumen influere promeruit orbi terre, et solem Christianitatis, qui uersus Orientem nuper occubuit, diuino munere Occidens restaurauit. Nos itaque, Pater sancte, honori uestro magnifice colletantes, et diuine maiestatis magnificentiam deuotis inde laudibus  persequentes paternitati uestre, de cuius feruore filiali deuotione confidimus, uota nostra familiarius aperimus. Si enim carnalis filius carnales affectus patri fidenter aperit, quanto fidentius spiritualis spiritualia potest desideria reserare? Sane inter ceteras affectiones nostras non mediocriter affectatus, quod cum diuina dextera reuerendissimam personam uestram, tanquam lignum uiuificum in medio paradisi spiritualiter plantandum duxerit, et de terra nostra in suum pomerium transplantandum, summopere studeatis fructuosis operibus et doctrinis Ecclesias omnes ita reficere, quod beatam dicant omnes generationes uestre beatitudinis nationem. Illud quoque sincero corde sitimus, quod spiritus procellarum,  qui dignitatum culmina uehementius consueuit perflare, nunquam a sanctitatis studio uos auellat, ne  altius dignitatis fastigium, grauius precipitium subsequatur. Sed et illud intime affectamus ut, cum uniuersarum Ecclesiarum ordinatio ad uos pertineat, tales ordinare curetis sine dilationis dispendio cardinales, qui onus uestrum sciant, et uelint, et ualeant supportare, non respicientes ad patrie propinquitatem, generis qualitatem, aut potentie quantitatem, sed quod Deum timeant, auaritiam odiant, iustitiam sitiant, et zelo ferueant animarum.

Nec modicum nostrum mouet affectum ut, cum Ecclesiis supra modum officiat indignitas ministrorum, summa sollicitudine uigilare curetis, cum super dignitatum uel prebendarum collatione uestram  continget requiri prouidentiam, ne quis indignus irruat in patrimonium Crucifixi. Cum autem felix terra, felicis redemptionis origine, conuersatione ac sanguine Christi consecrata, quam Christiana deuotio precipue uenerari tenetur, tantis, sicut oculata fide nouistis, perturbatur nationum incursibus, abominationibus polluitur, desiderio desideramus quod ad ipsius liberationem uestre sollicitudinis uires accingatis. Illud autem olim illustre imperium Constantinopolitanum nunc grauiter desolatum, quis affectare non debeat, ut, uestra prouidente prudentia, consolationem recipiat opportunam? Siquidem et honoris uestre considerationis, et commoditatis communis emulatione affectare debemus, ut qui promotione diuina uniuersali presidetis Ecclesie,  circa omnium Ecclesiarum informationem ac reformationem assidue uigiletis. Confidimus autem in Domino, et speramus quod sicut de uirtute in uirtutem, et de honore in honorem diuinitus sublimati secundum ipsorum exigentiam lucere curastis, sic ad apostolice sublimitatis apicem euocati subiectas Ecclesias illustrare ac inflammare curabitis, ut non sit, qui se abscondat a uestro lumine et calore, relicturi talia post decessum uestrum uestigia sanctitatis, quod terra natiuitatis uestre, que de felici iucundatur origine, de felici fine poterit felicius in Domino gloriari. Demum paternitatem uestram ex speciali confidentia requirimus et rogamus, quatenus nos et familiares nostros, et statum regni nostri in sermonibus et orationibus uestris specialiter habere  dignemini commendatos.



EPISTOLA CLXIX. AD REGINAM QUAMDAM.

ARGUMENTUM.---Consolatur reginam lugentem de morte filiorum.

Salutem et felicem dierum longitudinem cum uotiue salutis et gaudii incremento.

A presentis mundi exordio rerum Creator omnium, licet rebus ipsis naturas indidit uarias, in hac tamen conditione concludi uoluit uniuersas, ut et mobilitati et corruptioni subsisterent, et tandem defectui subiacerent, sicque reducerentur cuncta in nichilum, que de nichilo primordialiter processerunt. Hinc est, quod ipsi amene luci diei noctis succedit tenebrositas,  prosperitati annexa est tribulatio, stabilitatem uariat mutabilitas, illudit felicitati aduersitas, gaudium doloris aculeus uulnerat, et mors demum de presenti reportat uita triumphum. Hec quippe regula, que nullam exceptionem recipit: hec est summi conditoris uoluntas immobilis. Hec est, que nec summas dignitates, nec immensos potentatus excipit, sed

. . . . . Sceptra ligonibus equans,
omnibus equa, omnes in hoc efficit cequales. Ferenda est igitur equanimiter lex communis, et illius depositioni parendum humiliter, cuius consiliarius nemo fuit, qui etiam ut hanc nobis non parcendam ostenderet, ipsam proprio Filio non pepercit. Quid est ergo quod de multorum talium transitu glorioso  doloris irremediabiliter singultuosos gemitus, tristia lamenta, dolorosas uoces, et amaras lacrymas, prout intelleximus, emittitis incessanter? Equidem animus magnificus, nobilitatis titulus, prudentie modus talia nec approbant, nec admittunt. Rogamus itaque sublimitatem uestram precibus quantis possumus, et in Domino Iesu obsecramus, quatenus predictas anxietates, pusillanimitatis filias, penitus deponentes, ad ipsum Dominum corporeos et mentales oculos dirigatis, ipsum in omnibus operibus suis toto mentis ardore totoque studio collaudando. Nam etsi doletis carnaliter, quia tantos, tam sublimes, tam magnificos amisistis, regratiari potius debetis Altissimo, et ius clementiam collaudare, quia ipso prestante, habere tales, ut predictum est, meruistis. Attendatis etiam  diligenter, quod quidquid habemus, a Deo mutuum est, non donum; deposuit enim, non dedit, quecunque sub ipso beneficia possidemus. Agamus ergo de usu gratias, et reddamus, cum repetierit, non ingrati, sed ut ad gratias uos obnoxios recognoscatis iterum pro felici copia liberorum, in quibus, si bene aduertitis et gaudiorum uobis adest materia, et multa insuper restitutio amissorum.



EPISTOLA CLXX. AD REGINAM QUAMDAM.

ARGUMENTUM.---Hortatur reginam ne plus equo lugeat ob mortem regis Arragonie.

Tibi forsitan profuit hactenus ignorasse mortem regis Arragonie, et tantum temporis subripuisse  dolori, sed nobis quidem obfuit manifeste, quia doloris gladium, qui nostram in ipsius morte sauciauit animam, tecum sentire cogimur. Iterato etiam uulnus, quod ipsa temporis diuturnitate obduxerat cicatricem, rediuiuis hians suspiriis reuiuiscit. Quid enim prodesset hortari, ne tam acerbo uulnere sauciata non doleas, cum dolore non careat plaga recens, aut suadere, ne fleas in funere tam deflendo, cum ipsi nostras in ipsa doloris recentia nullatenus potuerimus, et adhuc in huius memoria uix possimus lacrymas continere? Habet quippe dolor, sicut affectus ceteri, leges suas, que nullius imperium patiuntur; et quemadmodum quemlibet uiuentem pallore timor, et uerecundia rubore perfundit, ita uis doloris intimis inclusa precordiis ad exteriora nullius  imperio retardata prorumpens se ipsam per lacrymas erumpentes effundit. Sic patriarcha Iacob credens filium suum Ioseph a bestia deuoratum dies multos continuauit in luctu [48 1Kb] . Sic Iob [49 1Kb] exemplum patientie singularis in natorum acerba morte expressit scissione uestium uim doloris. Nunc igitur persuadere intendimus, ut quasi fortior in supradictis in tanta dolendi materia dolorem prorsus excludas; quia te modum habere uolumus in dolendo, ac ipsum Iob, de quo iam precessit mentio, imitari; qui, postquam doloris uehementiam expressit,  sicut premissum est, continue beneficia memorans Creatoris, et humiliter diuine obsequens uoluntati: Si bona, inquit, suscepimus de manu Domini, mala quare non suscipiamus [50 1Kb] ? Et tu, qui multa bona de manu Domini etiam largiflue suscepisti, cur igitur indignaris, si dulcia tot amaritudo respersit? an ignoras, quod peregrinatio est uita hominis super terram? Et, sicut in longo peregrinationis itinere, nunc est puluis, nunc lutum, nunc serenum, nunc pluuia; ita modo spes, modo timor, modo dolor, modo gaudium in hac uita [51 1Kb] . Denique, quid potes dolore superuacuo proficere, nisi affligere temetipsam, et subditorum tuorum animos consternare? Ecce Dauid regis tibi referimus exemplum, ut regina regem prudenter imiteris;  qui seruientibus suis admirantibus, quod cum filius suus adhuc uiueret, ieiunabat et flebat; postquam autem fuit mortuus, comedit lota facie, et respondit, inquiens: Dum adhuc uiueret, ieiunabam et flebam, si forte donaret Dominus illum mihi; nunc autem quia mortuus est, cur ieiunem? nunquid potero eum amplius reuocare? Ego ibo ad eum, ipse uero ad me non redibit, consolatusque est [52 1Kb] rex facto et uerbo huiusmodi se et suos. Et tu ergo, filia carissima, consolari te ac tuos incipias his exemplis, non deficiens, sed proficiens, cum a Dauid corriperis, ne sic deiiciaris preteritorum memoria, quod presentium iucunditatem amittas, sed in te fiduciam potius erigas futurorum, pensans quam  transitoria sit et caduca gloria temporalis, ut illam, que finem non habet, sollicita studeas promereri.



EPISTOLA CLXXI.

ARGUMENTUM.---Quemdam consolatur merentem ob mortem multorum

Contra casus mundi, tam uarios quam amaros, contra insultus pestiferos, quibus humana conditio affligitur incessanter, cuius cithara in luctum conuertitur, quam mortis insidie lacerant, quam errores angustant, et quam respirare non sinunt, arma patientie oportet assumere, tot aduersa mansuete sufferre, et beneplacitum Dei, ad cuius nunc nutum orbis concutitur, et uniuersa tremiscunt, non solum patienter, sed cum gratiarum actionibus tolerare.  Sane, etsi rumor amarus, rumor anxius et absynthio plenus super casu, nec non occasu talium circumquaque diffusus materiam ploratus accumulent, et cordis interiora compungant, tamen aggrauatam manum Domini prudentis est animi cum modestia tolerare, ne desiderando contrarium, conuincatur nolle, quod Altissimo placuit, et quod Dei iudicium ordinauit. Prudentiam igitur cordis uestri, quam circumspectam scimus, quam in prosperis non elatam, quam in aduersis non depressam pro certo cognouimus, duximus exorandam,  quatenus occasum talium, quos de mundi miseria transtulit gratia Creatoris ad regnum, tam forti animo toleretis, quod patientie munus muneretur in uobis.



EPISTOLA CLXXII. [A. D. 1189.]

ARGUMENTUM.---Acerbissime deplorat infaustam mortem Friderici imperatoris, dicti Barbarosse.

Rumor terribilis, et horribilis, et nefandus nostris et aliorum auribus nuper inculcatus, omni bicipiti gladio penetrabilior nostri cordis uitalia sic acerbe, sic medullitus, sic lethaliter sauciauit, quod uix speratur antidotum, uix restat uiuendi fiducia, uix spes aliqua subsistendi. Audiuimus enim, et in ipso pene auditu defecimus pre dolore,  quod illa imperii columna immobilis et regni Apulie stabile firmamentum, ille Lucifer matutinus omni micanti stella micantior; ille, inquam, ingens chrysolithus omni iaspide et lapide pretiosior, Fredericus uidelicet noster serenissimus imperator sui fati diem, proh dolor! clausit extremum. Ad cuius obitum uniuersis eius fidelibus, et presertim regnicolis, qui tuo presidio defensante inconcusse pacis quiete uigebant, quasi sol et luna, et uniuersa celi luminaria tenebrescunt, dum illud lumen lucidissimum obturatur, quo ubilibet coruscante, hactenus nullius erroris uel horroris offendiculum timebatur. Heu! quid agimus, ad quem confugimus, cuius presidia prestolamur? Quis fiet  amodo grande presidium? Quis regnicolis mite leuamen? Quis gentis Apulie tuta defensio? Occubuit enim leo fortissimus, cuius facies inclyta, cuius prepotens dextera feroces terre bestias deterrebat, et rebellium colla sibi subiiciens ubique terrarum monstra placabat. Plangite igitur, regni fideles tanti principis presidio destituti; ululate, iuuenes; plorate senes, nupte ac uirgines cum ephebis. Nam uite uestre dux et regimen, uita et salus, lux et defensio, tutela et uirtus, ancora spei, refugium et auxilium, heu! mortis imperio subiugatur. Heu! heu! importune mortis proteruitas effrenata, et effrenis presumptio sororum triplicium uite hominum fila trahentium, que sumptis a parcendi uocabulo suis nominibus antiphrastice  ponuntur, cur saltem in tanto principe uera sibi nomina non asciscunt, ut illius capitis saluti preessent, quod mille damnandis capitibus iam pepercit? O mortalium miranda conditio, et, si fas est dicere, conditio deploranda, dum mortis imperio curuantur imperia, et eius iugo colla nobilium subiugantur, quorum dominio pauperum ac diuitum, debilium et potentum capita supponuntur. Hoc tamen diuina creditur prouidentia definitum, ut sicut est similis cunctorum nascendi conditio, ita similis finis et interitus uniuersis et singulis subsequatur. Quia igitur de tanto et de  tam irrecuperabili damno fere inconsolabiliter est dolendum; multorum mentes ita sunt in dubio posite, quod incertum est eis de facto guerrarum et pacis quid fieri debeat in futurum, cum domini imperatoris heredibus existat non impotens aduersator, qui totis, ut creditur, uiribus nititur contra eos mala malis quotidie, si preualet, cumulare. Hinc est quod dilectionem uestram, de qua plene confidimus, exoramus, quatenus uos, ad cuius notitiam curie secreta perueniunt, et aliquorum consilia reuelantur, si quid potestis coniicere de futuris, quod iucundum esse debeat, aut damnosum, nobis uestris litteris enodetis, ut iuxta quod nobis possibile fuerit, securiorem uiam in dubiis eligamus. Nam iacula, que ab hostibus  iaciuntur, si preuisa fuerint, minus inferunt lesionis.





EPISTOLA CLXXIII. AD EPISCOPOS SUFFRAGANEOS ET ABBATES.

ARGUMENTUM.---Archiepiscopus Rothomag. auxilium episcoporum et abbatum implorat, ut pontificis Romani inopie subueniant.

Rothomagensis archiepiscopus suffraganeis et abbatibus salutem.

Nouistis, et in fines terre credimus exiuisse, quantis turbationibus et pressuris Romana Ecclesia diutissime sit uexata. Credimus in communem notitiam deuenisse, qualiter dominus papa pro tuitione ecclesiastice libertatis se ad omne discrimen obiecerit,  Ecclesieque Dei persecutionibus commoriens incessanter sit afflictione proprie persone, et debitorum onere pregrauatus. Clamat itaque ad uos uestra mater Ecclesia sumptibus importunis exhausta, plenamque reportans de uestra largitione fiduciam, postulat ut in uestra consolatione respiret, pro quibus desolatam se sentit et merore confectam. Sane schismatice potestatis procella iam pro parte detumuit; iam portum securiorem nauicule Petri promittit aura clementior, si pacis opportunitati, quam Deus obtulit, obsequia uestre liberalitatis aspirent. Efferatam siquidem Romanorum malitiam, et inexplebilem pecunie sitim domini pape munificentia et consilio toties expugnatam succubuisse certa relatione comperimus. Nec ad  omnimodam pacis et securitatis plenitudinem quidquam deest, nisi ut dominus papa sumptibus exinanitus immensis, sibi et suis uictualium sufficientiam de uestra largitione restauret. Bene ualete.



EPISTOLA CLXXIu. AD DOCTORES ACADEM. NEAPOLITANAE.

ARGUMENTUM.---Lamentatur de obitu M. Walteri professoris grammatices.

Sedentibus super aquas amaritudinis in salicibus organa suspendentibus Neapolitani studii doctoribus uniuersis magister P. solamen sancti Spiritus, et  illam, que omnem sensum exsuperat, pacem Domini nostri Iesu Christi.

De seculo nequam, et ualle miserie ad scholas florentis patrie, ubi garrulitatis improbe nullus auditur tumultus, illius uocatione, cuius imperium in celo et in terris et in omnibus extenditur creaturis, grammaticorum eximius consocius noster et frater, M. Walterus nouiter euocatus, ab oculis nostris pertransiit uelut umbra, imo euanuit; ad cuius transitum studii Parthenopes obscuratus est sol, et luna uersa est in eclipsin. Nam ars grammatice, que lune uocabulo designatur, priuata decoris radiis tristis sedet in tenebris, et habet, unde suum possit reiterare dolorem, duobus maritis tam modico tempore uiduata. Nondum precedentis et  recentis doloris sanata sunt uulnera, et sic calamitati calamitas, et tempestas additur tempestati, dolor doloribus, et uulneribus uulnera inferuntur. Mirum in modum hic est ordo preposterus et turbatus; quia naturaliter magistrum sequitur discipulus; hic autem magister est discipulum subsecutus, et hoc ideo, quia mortis irregularitas de suo more peruerso peruertit ordinem; que preponenda erant postponit; preponit e contrario postponenda. Proh dolor! uitis frondosa quam subito aruit, cuius fructus exuberarat ad plenum. Nam in multitudine filiorum, quos genuit indefessus ille uterus magistralis, cunctis preualuit, et tanquam cedrus Libani superexcreuit, cui non sunt adequate uirgulte de  deserto. Ipse quidem fuit alter Ioseph in terra Aegypti [53 1Kb] , cui omnes inuiderunt potentes, quem seua bestia deuorauit, uidelicet mors, que per apheresim cunctis aufert mortalibus caput, et a membris diuidit et scindit; in cuius decisione uos, qui floretis in cathedris, tanquam multorum capita plena oculis retro respicite, et diligenter attendite quantum sit tenuis et fragilis gloria singularis; que est quasi quidam uapor ad modicum durans, fenumque quod mane florescit, uespere decidit et arescit. Ad tutelam igitur bene uiuendi, doctores inclyti, subtracti magistri, per illam syncopen a qua nullus grammaticus excusatur, statum et transitum reciprocantes in uobis, unum efficax per locum a simili colligite argumentum, similiter istud  iter currere, quod uester socius precucurrit; cum de similibus idem iudicium habeatur.



EPISTOLA CLXXu. AD AUDITORES GRAMMATICES. Eiusdem est argumenti cum superiori epistola, deplorat enim mortem professoris grammatices.

uagientibus in cunis adhuc artis grammatice, natisque recens discipulis, quilibet homo, qui sequitur ueritatem, uitam bonam et exitum meliorem.

Quia materia ita se habet, quod ab amaritudine sumat exordium; nec dolorosa possunt sine animi  perturbatione narrari; non miremini, si anxietate quadam et oratione singultuosa uobis scholaribus, qui habitatis orbem, a mari usque ad mare, precipue filiis, quos in dolore peperit mater ars grammatica, dura nimis et amara presentibus nuntiamus. Est enim quod non sine dolorum aculeo dicimus, grammatice artis nouiter exstincta lucerna, et desiccatus est fons irriguus, frugifer Euphrates magistri N. qui non ab infimo positiui, sed ad superlatiui nomine meruit deriuari, cum super se nullum habuerit ascendentem; imo sicut aquila transcendit omnia genera pennatorum, uir potens in opere et sermone; rara in terris auis, que sine pluralitatis consortio meruit dici singularis. Ad cuius transitum, uelut sole petente occasum, tenebre  facte sunt super uniuersam faciem terre. Nam ipse solus de tenebrosis et confusis Prisciani tractatibus educens lucem purgauit tenebras; ipsius ueterem et antiquum Donatistam compescuit, et apostatam reformauit, et quasi de caligine montis Sinai alter Moyses legifer, a Deo et non ab homine sibi scriptam grammaticam hominibus reportauit, in qua sub tali et tanto artifice, non solum prima, sed artes quoque cetere pariuntur. Unde quid facient parietes, cum corruit fundamentum? Quid infelix grammatica orba parente suo? de quo completum est illud propheticum: uox in Rama, hoc est in excelsis, audita est, ploratus et ululatus multus: Rachel plorat maritum suum, et non est, qui consoletur  eam ex omnibus caris suis [54 1Kb] . Nam quis similis sibi, ut suscitaret Dominus spiritum suum per aliquam pythonissam, ut loqueretur uobis ad tempus magister magistrorum ille doctissimus, qui ducebat alios in stuporem? uerum, quia omnes morimur, et sicut aque que non reuertuntur, dilabimur, ac testante philosopho [55 1Kb] , crudelitatem fati equalitas consolatur, merore deposito, qui talem et tantum dilexisti auctorem, ad eius obsequia concurratis, orantes pro illo doctore mirabili: qui et a mane usque ad uesperam clamauit, sicut pullus hirundinis, et meditatus est, ut columba, ponendo animam pro scholaribus docendo desiit, et docuit desinendo.



EPISTOLA CLXXuI. AD IURIS CIuILIS PROFESSORES.


ARGUMENTUM.---Deplorat obitum eximii cuiusdam professoris iuris ciuilis.

Iuris ciuilis professoribus uniuersis P. salutem, et attendere ultimum ante primum.

Amaritudo amarissima [56 1Kb] , et materia concreta doloribus humanis nouiter mentibus occurrerunt. Nam unicus et singularis homo, in quo, uelut in suo proprio, leges conuenerant et uiuebant, eloquentie tuba, consilii plenitudo, uox populi, ad finem et in fine optimus persuasor omnium excellentissimus  Iacobus de Regione  , Iesu Christo uitalem spiritum resignauit, et attrita est nimium repente gloria uultus eius. In cuius occasu non solum Lombardia sole priuata suo, uerum etiam maxima pars uiuentium continuis lacrymis ingemiscit et doloris gladius multorum uiscera perforauit [57 1Kb] . Nec immerito, cum ipse quasi legifer et supremus doctor, de prescriptis iuris codicibus sensus informarit informes, et quasi adhuc uiuens informare non desinit, quia licet, ut homo, desierit, non tamen desinit ut magister; quia mortuus ipse docet, quantum sit appellatio mortis difficilis et uiolenta, quia resistentia nulla ei fieri potest, quia ex modo necessitatis omnem superat syllogismum, exceptiones non recipit, dilationes aliquas non  attendit. uerum, quia mirabilis est ista regula mortalium, nunquam fallitur, et omnes fallit, fallacia uidelicet ueridica, que in credentia non habetur. Ipsa quidem est letitie nebula, tristitie genitrix, dilatatio lacrymarum, uniuerse carnis exterminium, et singularium destructiua. Ideoque, uiri prudentes, in doctore mortuo prudenter addiscite quidquid possit, et quantum fortior exstat angelis; et diligenter attendite, quod legum facundia mortis imperio non resistit.



EPISTOLA CLXXuII.

ARGUMENTUM.---Monet quemdam ne uita defunctum immoderate deploret.

Proprio Filio suo Dominus non pepercit [58 1Kb] , ne  ius cause communis gloria et humana natura exceptionem haberet, que a mortalitate prime corruptionis egressa moriendi necessitatem incurrit, et ideo nature debitum reddere licet et decet, quia scriptum est: Fili, in mortuum produc lacrymas [59 1Kb] . Sed uestre non debent a Saluatoris lacrymis discrepare, si estis Saluatoris amici, qui non pro morte Lazari, sed pro ipsius reuocatione ad miserias temporales planxisse dicitur [60 1Kb] et luxisse. Qui enim ultra debitum naturam impugnat, non naturam, sed nature impugnat auctorem; nec est tutum illi inferre iniuriam, qui nemini nouit inferre eam. uidete igitur et cauete, ne terreno affectui, et postmodum perituro cedat eternus et salutaris affectus. Ideoque sinceritatem uestram monemus et hortamur  attente, per apostolica scripta mandantes, quatenus ob reuerentiam Dei et uestram, omnem tristitiam deponentes, gaudeatis in illo, qui celestis profunditate consilii disponit et ordinat, uocat et reuocat subiectas sue prouidentie creaturas; qui affectibus paternis et patriis filios corrigit, et ad uitam disponit eternam; attentius prouisuri, et in sacramentorum suffragiis, aliisque operibus pietatis,  quod perire non potest, et eternum est sine fine uiuens. Unde sancti uiri Iob consolationem memorie commendate, post rerum et filiorum amissionem dicentis: Dominus dedit, Dominus abstulit: sicut Domino placuit, ita factum est: sit nomen Domini benedictum [61 1Kb] .



EPISTOLA CLXXuIII.

ARGUMENTUM.---Consolatio super morte.

Si omnis caro fenum [62 1Kb] , et omnis gloria eius quasi flos agri [63 1Kb] ; si lunam pallescere, si solem uidemus aliquando eclypsari, quid est homo quod ingemiscis lacrymis, mortuo fratre tuo? cur non tacet pupilla oculi tui doloris amaritudinem transfundendo? Nescis quod omne compositum, attestante philosopho, dissoluitur, et preter angelos omnis occidit  creatura? Unde illud propheticum: Homo uanitati similis factus est, et dies eius, sicut umbra, pretereunt [64 1Kb] ; et quasi uas figuli confringetur [65 1Kb] . Humanum quidem est flere, sed continuare fletus, penitus inhumanum; cum dicat Apostolus: Nolite contristari, sicut et ceteri qui de resurrectione spem non habent [66 1Kb] . Unde Augustinus [67 1Kb] : Non illos amisimus, sed premisimus, qui de hoc seculo recesserunt. Est et solatium aliud, quod a mortis regula nullus excipitur:

Aequat enim sceptra ligonibus.
[68 1Kb] Nam pari sententia senes et iuuenes, fortes et debiles, potentes et infirmos, diuites et egenos inuoluit. Omne namque quod nascitur, moritur, et nichil est perpetuum sub sole. Magnus est enim  Dominus qui mortificat et uiuificat, et magna uirtus eius ut possit extollere quod decrescit et sanare, etc.

Cum igitur frater tuus ad regionem sanctorum spirituum transmigrarit, utpote, qui partem habuit in resurrectione prima, desine flere, ne nomen Domini exacerbes, si uelis, licet incassum, sententiam mutare. Dominus namque est qui mortificat et uiuificat, deducit ad inferos et reducit [69 1Kb] , cuius nutu disponuntur omnia, et suos in tribulationibus consolatur.



EPISTOLA CLXXIX. Argumenti eiusdem.

uox audita est, ploratus et ululatus multus [70 1Kb] in  obitu uiri egregii fratris uestri, qui tanto maioris tristitie reliquit materiam, quanto maiori dote natura priuilegiauit eumdem, et prerogatiuo morum spiritualium titulo insigniuit. O mors inuida, mors amara, que in eo telam uite succidit, dum adhuc ordiretur, pulcherrima uite precisa, palmite non relicto. Scimus quidem causam adesse doloris; modus tamen debet esse dolentis, quia Dominus  dedit, Dominus abstulit [71 1Kb] : in cuius manibus mors et uita. Qui enim dedit originem, dedit et obitum, et sic communis est lex tam uite quam mortis, nec ius mutatur imperio uel fauore. Cum ergo usus sit Dominus iure suo, non fecit iniuriam, licet uideatur manus eius ad presens plena fuisse rigore. Ceterum, quia decet, ut uoluntati eius nostros conformemus affectus, consulimus et pro gratia petimus speciali, ut temperato dolore, et fluxu lacrymarum restricto, iam uobis parcatis, consanguineis et amicis existentes consolationis speculum, et confortationis exemplar.



EPISTOLA CLXXX. AD REGINAM QUAMDAM.

ARGUMENTUM.---Consolatur reginam lugentem mortem  uiri et filii.

In mundi rota uolubili constituti, si successus uarios sentiant, et ex temporis mutabilitate instabili diuersas uicissitudines patiantur, non mirantur, nec stupent, qui recto reguntur iudicio composite rationis. Norunt enim quod nil potest consistere solidum, cuius est sub motu perpetuo fundamentum. Ideoque felici quadam prouidentia casus uolentes preuenire ambiguos, et accidentia futura contemnere, sic dispositioni nobili uirtuose constantie suos animos statuerunt, ut equanimiter omnia supportantes, nec minantem fortunam pertimeant, nec congaudeant in prosperis. Hec est laudanda magnanimitas, que prosperis non extollitur,  nec frangitur aduersis, sed in omni euentu permanens eadem sufficit ipsa sibi. Sane de talibus partibus, secundum uarietatem ipsius, uos rumores audisse credimus plurimos, et inter alios iucundum Christiani exercitus processum, per uestrorum inclyte recordationis domini regis consortis et domini Ioannis filii, ne dicamus obitum, sed gloriosum transitum ad superna, multipliciter desolatum. Et, licet serenitatem uestram sic predicte magnanimitatis uirtute possimus dotata presumere, ac tanto uti iudicio rationis, ut hac aduersitate irreuocabili ultra nature debitum non frangatur; caritas tamen, qua uos sincere diligimus, nos cogit credere quod uis doloris uirtutem nesciat et tristitie motus modum debitum non permittat. O  utinam non sic agitemini superflui doloris fluctibus! non sic absorbeamini immoderate tristitie faucibus, quin attendatis sollicite quod mors nil aliud est quam peregrinationis mors quid sit terminus, finis miserie, laborum meta, exsilii limes, ianua patrie, natiuitatis uite, principium beatitudinis, primitie premiorum omnibus, qui in Domino moriuntur!

Cum igitur predicti Christi pugiles, fidei zelatores pro agone suorum regnorum, prout speramus, stipendia percipiant eternorum, letandum est potius  de commercio tam felici, ubi pro terrenis dantur celestia, pro transitoriis sempiterna. Sed et si consolationem uelimus temporalem admittere, non potestis totaliter quasi uidua plangere, uel quasi desolata desolationis incommoda deplorare. Ditauit enim uos Altissimi clementia prole multiplici, ut iucunda liberorum numerositate tolerabilior sit unius sublatio, et uiri carentiam residua suppleat multitudo. O si mater uestra tanto fuisset tempore potita coniugio, si tot liberorum optato usa solatio, si tot filiorum septa consortio, cessisset profecto doloris materia gaudiis liberorum. Hec itaque diligenter sublimitas uestra consideret, et inutilibus finem ponens lacrymis, ulterius dolore nocuo non adiiciat damna damnis.



EPISTOLA CLXXXI. Argumenti eiusdem.


Satis credimus, et sine dubitatione tenemus, quod audita morte talis, multi doloris, multeque amaritudinis calicem suscepisti; sed nec prima, nec sola; quoniam antequam scire debuimus, et priusquam ad te dolor ille perueniret, per nos transitum habuit; fecitque in nobis, quantum secundum Deum licuit rationi. Equidem satis in uiuo monstrauimus, quantum in morte doleremus, et notauit affectus in amico, que sequeretur tristitia de amisso. Meritoque inter alios principes seculares, quos dileximus, illum speciali quadam prerogatiua pretulimus in eo quod contra Saracene gentis perfidiam,  tanquam singularis Christianitatis athleta quasi proprium proprii Christiani commune prosecutus est interesse. Porro non est uerisimile quod summi liberalitas largitoris non respondeat eius laboribus recompensatione condigna, cum non sit in retributione difficilis, qui de sola gratia merita supplicum excedit et uota sue abundantia pietatis. Sane nullam fecit iniuriam, si usus plenitudine sui iuris, spiritum, quem commisit corpori ad tempus, suo tempore reuocauit. Quis enim homo, qui uiuit, et non uidebit mortem [72 1Kb] ? Nonne puluis in puluerem reuertitur [73 1Kb] ? Nonne quasi flos egressus homo conteritur, et fugit uelut umbra, et nunquam in eodem statu permanet [74 1Kb] ? Habet quippe humane conditionis fragilitas debita soluere certa morti. Hinc  nescit importune mortis exactio quidquam de debito humane relinquere sorti sine differentia discretionis illud extorquens. Ceterum tibi non omnino discessisse uideatur, post se illustris indolis filium derelinquens, qui suum pro tempore poterit representare parentem, ut propago respondeat pro radice. Restat igitur ut in eo spiritum consolationis assumas, qui summus est in tribulatione consolator, memor, quod magnus ille rex Dauid amare filium suum fleuit egrotum, sed mortuum non plorauit, ne diuine uideretur contrarius uoluntati [75 1Kb] .  Ut igitur non acerbes Dominum Deum, que posita es ad regimen aliorum, consoleris alios in teipsa existens presentibus in exemplum, et posteris in doctrinam. Adhuc illud considerare te uolumus, quod quanto plus tuorum uisa es destituta presentia, tanto maiorem diuina clementia tibi faciet in prosecutione prouentum.



EPISTOLA CLXXXII. Argumenti eiusdem.

Cum amare mortis imperium nullus presentis uite hospes ualeat euitare, et homo sit corruptibilis et mortalis, debetis, si placet, uestram tristitiam moderari, quam in mente uestra concepistis, de uestri fratris Nicolai obitu. Deus enim nolens ipsum in hoc seculo presentis uite corruptionibus  ulterius agitari, reuocauit eumdem ad eius nomini confitendum. Preterea cum ecclesiastica et diuina sumpserit sacramenta, uiuit in Domino: Nam beati mortui, qui in Domino moriuntur [76 1Kb] . Quare amicitie uestre duxi presentibus consulendum, quatenus attendentes dictum propheticum: Constituisti terminos eius qui preteriri non poterunt [77 1Kb] , quod frater uester terminum mortis non potuit preterire, uestro dolori finem imponere debeatis, ne, quod a Domino factum est, uideamini reprobare.



EPISTOLA CLXXXIII. Argumenti eiusdem.

Inter ceteros flebiles humane conditionis defectus,  incertus et labilis status hominis a mortalibus est potissime deplorandus; in quo dum quisque de conceptu matrum procedit ad partum, et in lucem apertam ex obtruso uentris cubili prodit, innumeris offertur miseriis, et angustiarum uallo nimium angustante circumdatur. Sicque in illo, dum uiuit uariis mortis expositus casibus, flos factus a die exitus matris sue raro post florem frondescit, rariusque plenam crescit in arborem post frondium uenustatem. Nunquid homo et dies eius sicut fenum, et ut flos agri, sicut legitur, efflorebit [78 1Kb] ? uidetur, inquam, ut fenum, quod est hodie, et cras in clibanum mittitur [79 1Kb] , et ut flos agri; cuius delectabilis pretiositas, et amenitas florida nimia uenti uel estus percussa uredine ad  modicum euanescit halitum. Scio quod nuper acerbe mortis G. nostri tuique consanguinei, luctuosum nuntium omnium nostrum dolore grandi plurimum exacerbauit animum. Dumque casum necis consideramus, qua periit, anime magis in eo quam carnis exitum deploramus, incerti et dubii ualde, si in statu salutis ipsum tam rapida rapuit mors, que tam absorbuit repentina. uerum, quia hec sunt occulta Dei omnipotentis iudicia, qui, iuxta suum beneplacitum, quando et quomodo uult rationales ab hoc seculo nequam reuocat creaturas,  nobilitatem tuam rogamus in Domino, monemus quoque et hortamur attente, quatenus conceptam de subtractione dicti G. excludas a corde mestitiam, et lugere iam desinas, quem reddere nequit uobis singultus lugubris, uel quantalibet lacrymarum pietas; sed super hoc Dominice potestatis flagello animi consolationem recipias, et Deo, cui sic placuit, benedicens, hec circa ipsum fraterni amoris ostendas indicia, ut spiritu diligas, quem in carne amasti, animam G. iuuando quibuslibet uirtutis remediis et suffragiis caritatis.





EPISTOLA CLXXXIu B. DUCISSAE GLIRIGEOTI AD THEOBALDUM COMITEM.

Domino et fratri suo comiti THEOB., senescallo  Francie, B. ducissa GLIRIGEOTI, quondam uxor, salutem.

Principatus nomen amittere promeretur qui a iusto iudicii declinat tramite, presertim cum idcirco Deus posuerit in terra principes, ut recto definiant et decidant examine quod ad eos peruenerit questionum. Sicut mihi nuper auditum est, Guido de Bonaualle fidelem meum Io. de Alludia de homicidii reatu impetit et intendit conuincere, si qua uia possit. Quocirca fraternitatem imploro presentibus ut predictus Ioannes propitium in hac causa uos habeat: adeo ne queratur indebite se tractatum.



EPISTOLA CLXXXu. Responsio quedam exsecutoria.


Non est leue defendere reatum hominis, quem communis opinionis auctoritas infamat, et impetit, et incusat. Charitatis uestre recepi litteras, ut fidelem uestrum Io. nomine sic in sua iustitia confouerem, ne aduersus eum iniquitas et iniustitia preualeret. Petitioni uestre consensi quod potui, sed prefatus ille destituit equitatem, et audire iudicium recusauit, qui se nouit iudicio condemnandum. Interiorem siquidem habebat iudicem, et illius iudicio secessit a causa, nec humanum iudicium exspectauit.



EPISTOLA CLXXXuI. Commendatio tutele.

Conseruare fideliter amici depositum, equitatis  auctoritas et amoris ratio nos compellit. Cum a uestris exirem finibus, et se mihi multorum offerrent studia, totam rerum mearum custodiam caritati tue committere preelegi. Unde dilectionem tuam deprecor et exhortor presentibus ut in rerum mearum custodia te fidelem uelis eatenus exhibere quod multorum gratia dignum te facias et fauore.



EPISTOLA CLXXXuII. Responsio.

Cum amicis nostris promissio nos astringit, iusta  confundimur erubescentia, si promissa non ducimus ad euentum. Cum tuarum rerum recepi custodiam, promisisse tibi me fateor et recordor uniuersa mihi commissa fideliter et in bona custodia seruaturum. Non recedam a pacto quod tecum habui, nec res tue, si potero, sustinebunt in aliquo detrimentum.



EPISTOLA CLXXXuIII.

In ministros Dei seuitiam exercentes, et in suis sceleribus obstinati, supremi iudicis iram exacuunt et in suam exasperant ultionem. Offendistis autem in summo pontifice tutorem pontificum et summum uindicem; qui ad tempus sustinet excessus hominum et offensas non preterit impunitas. Scitis autem quod presumens offendere ministrum cuiuslibet,  offendit et dominum, et si nostra curatis admittere consilia, maturate deponere Pharaonem.



EPISTOLA CLXXXIX.

Omni excessui fenestram aperit, qui quod uouet iniurie licere permittit. Appellatur simplicitas in rege remissio, cum sit eius excessum corrigere, non habenas excessui relaxare. Alexander ille quem papam dicitis, in personam nostram admisit indebita, que plectenda censuimus ex regni consilio, non remisse simplicitatis modestia sustinenda. Nobis tamen consulitis ut a tali uindicta de cetero desistamus, etsi maius eo uelletis consulere crederemus.



EPISTOLA CXC. Responsio.


Non est nostra iustitia que potentis personam considerat et ut uotis eius deseruiat inclinatur. Si tyrannus imperatoris furorem exercuit in Romanam Ecclesiam, et furoris gladium in eam exercuit, nunquid ei nocere necesse est; ut a sua desistat seuitia? Nunquid est dignius ut qui scelus presumit admittere, supplicantem se prebeat, quam ab eo qui patitur admittendi de uenia supplicetur. Aequitatis uigor et ratio postularet ut qui sanctam lacessere presumpsit Ecclesiam, ipse quoque de uenia supplicaret. uerum sicut tue testantur littere, penitentem animum imperator induit et contritum: sic penitentia perorat ad ueniam quod excessus preteritos ei remittimus, et amoris sinum et  gremium aperimus.



EPISTOLA CXCI. Amicus amico salutem et hoc totum quod ipse est.

Parum confert uenustas eloquii, que petentem non prouehit ad petita, nisi preces sint pretio colorate, super tue petitionis sollicitus implemento laboraui quod potui; sed roganti parum licere permittitur, si pro eo donorum auctoritas et interuentio non perorat. Et quid plura? Repulsam sustinui, quia manus agebat uacua, cui nil conceditur obtinere.



EPISTOLA CXCII.

uiris potentibus in arcto positis ut fideles sui subueniant, ad eorum contraria propulsanda, sacramenti precipit et hortatur religio, rebus semper in  omnibus obseruanda. Contumacis regis Anglorum audacia regnum nostrum aggressa est; et de nostris quosdam inclusit in oppido nichil minus quam tale quid exspectantes. Improuisus quidem inclusit improuidos, et ut nobis illorum aperuit littera, prouideri sibi desiderant festinanter. Cuius audacie proponentes occurrere fidelitatem tuam presentibus admonemus, ut collecta militia nobis Parisios offerri festines. Eum enim retundere multam nobis accedet ad gloriam et perennis eum sequetur confusio, si conatus sui se uiderit impotentem.



EPISTOLA CXCIII. Responsio. Salutem et obsequium.

Quos communis iniuria irritare non metuit, excitari  debent communiter ad uindictam. Ex quorumdam relatu didiceram, et relatui nolebam fidem apponere, quod de uestris munitionibus unam rex Anglicus obsedisset, sed debere me credere non credebam quod hic esset audacia presumptionis. Si prescissem id antea, quod et modo scire non audeo, qui ducaturus in tempore locus fuit, nouum rursus in balneum introisset.



EPISTOLA CXCIu. De amore de leui amisso.

Qui re sibi dilecta carere sustinet, et ab ea breui se iungitur interuallo, se indignum constituit amoris nomine quod mentitur. In amoris nostri principio procellosa maria solebas ingredi, cum et fluctus  maris et uentorum seuitia nimis tibi minaciter intonarent. Deseuisse consideras elementa; sed eorum duritiem induxisse te sentio; quod admiror, meretricum, ut uideo, te decepit astutia, nouus amor blanditias interiecit, et te nimis inuenit uolubilem, quem euentum nullo credideram immutandum. Satis mihi contraria promittebam, sed incassum sibi promittit quispiam, quod est in sortis alea constitutum.



EPISTOLA CXCu. [A. D. 1219.] De captione Damiate.

Sanctissimo Patri ac domino H. Dei gratia summo pontifici, A. patriarcha, Io. rex Ierusalem,  bucon. Nichol. arch. p. Alban. I. Acconen. . . . . epi. hospital. Sancti Ioannis, templi. hospital. Alamannicorum magr. de eeucado commertar. Sauari de Maloleone de Iouis uilla. E de Castro consules comitatuum, salutem et subiectionis cum reuerentia famulatum.

Exaudiuit Dominus de excelso sancto suo uoces seruorum suorum, non permittens tot expensas apud Damiatam a Christianis factas ita inutiliter fieri, et tantam Christianorum stragem relinqui. Sed in his nobis misericorditer prouidens ac clementer in parte magna nostrum desiderium adimpleuit. Cum enim propter multiplicem sui defensionem nec per terram nec per aquam posset manifeste capi ciuitas Damiate nec uirtute nec probitate  alicuius; sed solius Dei dextera pugnante pro nobis, impugnantibus omnibus de exercitu preter illum, qui quantum ad studium communis negotii pertinet procurauit, Non. Febr. intempeste noctis silentio furtiue, imo potius miraculose capta est ciuitas Damiate: ita quod nullus de nostris in captione illa exstitit interfectus, nec etiam leuiter uulneratus. De Sarracenis uero tot ceciderant in ore gladii, quod etiam nobis displicuit admirari. Tamen et alii Sarraceni maiores ad quamdam munitissimam turrim confugerant usque meridiem, nec reddere uoluerunt, sperantes quod soldani Babylonis et Damasci in castra nostra insultum facerent; et si contingeret Christianos succumbere, ipsi per turrim illam ciuitatem reciperent, ut sperabant.  Sed totus exercitus noster preter paucos qui ciuitatem inuaserant adeo plene cucurrerunt ad litias et fossata que inter nos et Sarracenos facta fuerant ad munitionem castrorum nostrorum, quod Sarraceni nullatenus in castra nostra irruere ausi fuerant. Facto autem mane in die Martis: cum tunc primum intellexissent soldani quod ciuitas capta esset, laniatis uestibus et iniectis unguibus in capillos, amarissime flentes nec de succursu ciuitatis, sed de fuga post cogitarunt, timentes ne exercitus noster faceret insultum in eos. Nunc autem ex quo Dominus aperuit nobis portam Aegypti, sanctitati uestre flexis genibus supplicamus et petimus, et per effusionem sanguinis  Christi obsecramus, quatenus maturatum consilium tam hominum quam pecunie transmittere studeatis, scituri pro certo quod populus Christianus in multitudine ueniet expugnaturus ciuitatem Cairi: facile satis erit partem Aegypti residuam obtinere, et per consequentiam regnum Hierosolymitanum, quod ad presens per Aegypti subsidium retinent, ut grauius periculum euitetur, et ad inquisitionem Aegypti securius procedatur; imperatorem uenire compellatis, prout nobis sepissime promisistis; et alii cruce signati similiter compellantur exsequi uota sua, uotorum redemptione cessante de quo nullum sentimus commodum; sed de redemptione hominum sustinemus euidentissimum detrimentum. Utrum autem uicesimam,  que ex generalis concilii consensu ad terre sancte subsidium specialiter fuerat deputata, licuerit uel decuerit quod non expedit ad alios usus conuerti uos ipsi uidete. Datum Damiate III Idus Nouembris.





EPISTOLA CXCuI. CONGRATULATIO SUPER CAPTIONE DAMIETTAE. [A. D. 1219.]

HONORIUS episcopus, seruus seruorum Dei, uniuersis Christi fidelibus per Turonensium prouinciam constitutis, salutem, etc.

 Exsultet in Domino suorum turba fidelium et in uocem benedictionis gratiarum et laudis letabunda prorumpens, cum Apostolo dicat: Benedictus Deus, etc., qui nos in omni tribulatione consolatur [80 1Kb] . Nimis quidem natus est sibi soli, nimis intentus est propriis, nimis negligit communem causam populi Christiani, qui diebus istis in mentis angustia et tribulatione non fuit: cum sciret Christianum exercitum ciuitatem Damiete magnam et munitissimam obsedisse, in ipso quasi medio paganismi, ubi a fidelibus aliis tanto terrarum maris et uallis interuallo diuisus, et ab infidelibus ex omni fere parte circumdatus non tam obsidens dici poterat quam obsessus. Cuius uestrum animus ad dubium non pendebat et pauebat euentum, non  tam pro singulorum salute sollicitus quam pro uniuerso exercitu spe ac timore alternante suspensus, imo quis ipsius non obliuiscebatur exercitus, quis eius recordabatur periculi pensans sub quanto staret discrimine, quamue tenui filo penderet honor totius populi Christiani? Profecto in eo erat statu res posita, ut idem exercitus de uiribus suis iam omnino diffideret: et memor magnalium que diuina potentia pro fidelibus suis facere consueuit de ipsius sola miseratione speraret. Unde ipse qui de sua sperantes misericordia non relinquit, qui prope est omnibus in ueritate inuocantibus nomen eius, qui suos in tribulatione dilatat, ut cum se consumptos putauerint uelut Lucifer oriantur Ecclesie,  ecce in eorum manibus tam mirabiliter quam misericorditer antedictam tradidit ciuitatem non solum thesauris, sed etiam uictualibus longe plus spe et opinione repletam. Et ut huius rei gloriam euidenter nomini suo daret, nullus Christianorum in eius captione interiit, aut etiam lethale uulnus accepit, sicut uenerabilium fratrum nostrorum, P. Albanensis episcopi et apostolice sedis legati, cuius ministerio Deus potissimum uti uoluit in hoc facto, necnon patriarche Hierosolymitani et regis et fratrum Hospitalis et Templi ac domus Teutonicorum Hierosolymis littere nobis misse liquide manifestant. Et ut manifesto diuini fauoris letarentur et confortarentur indicio, cum timerent ne ipsis ciuitatem intrantibus  circumstans Sarracenorum exercitus castra inuaderet, eorumdem fluuius diuino nutu adeo inundauit subito, ut inaccessibilia reddiderit castra ipsa; et manifeste patuerit quod pro Christicolis contra insensatos ipsa elementa pugnarent [81 1Kb] , pluribus miraculis aliis ibi factis, que longum esset per singula enarrare. Psallite igitur Deo nostro, psallite regi nostro, psallite [82 1Kb] . Psallite quidem, sed utique sapienter, non elatione tumidi, sed humilitate deuoti, recognoscentes prudenter et humiliter confitentes quod non manus humana, sed Dominus fecit hec omnia, ut qui  gloriatur in Domino gloretur [83 1Kb] , eique laudes et gratias factis per singula opportuna loca processionibus solemniter exsoluentes. Porr cum Dominus fecerit nobiscum signum in bonum, cum tantum nobis ostium aperuerit, nunquid deerimus gratie suam nobis dextram porrigentis, qui memor est improperiorum suorum que fiunt a Sarracenis insipientibus, tota die exsurgens iudicare cepit causam suam et inimicos suos terribiliter dissipare. Nunc certe, nunc tempus est de somno corporis exsurgere [84 1Kb] , nunc necesse est athletis nostris existentibus ibi succurrere festinanter et idololatris a Dei facie fugientibus toto conatu, totis uiribus, toto posse rerum et personarum instare, dum recenti adhuc uulnere trepidant: dum ex captione  ciuitatis predicte, que caput et robur Aegypti fuerat, consternati, nullum locum sibi contra Christianorum, imo contra Christi potentiam tutum putent. Denique nunquam subuentione amplius indiguit exercitus Christianus, cum nequaquam sufficiant et predictam incolere ciuitatem et procedre ad alias impugnandas, sine quibus cum illa teneri a Christianis non possit, non restat nisi aut eam cum tanta gloria conquisitam ignominiose desere, aut circumstantes expugnare uirliter et Christiano nomine preeunte Deo feliciter subiugare. Nos quidem futuris preterita coaptantes, illa uademur tempora intueri, quibus Machabei sancta sua profligatis gentibus cum magna populi  sui letitia restaurarunt [85 1Kb] ; et de diuine pietatis abundantia confidentes speramus quod modernis temporibus hec in populo Christiano debeat letitia innouari. Monemus igitur uniuersitatem uestram, rogamus et obsecramus per aspersionem sanguinis Iesu Christi, quatenus eaccensi huiusmodi letitie desiderio ad subuentionem exercitus sepe dicti renouatis animis et uiribus in tante opportunitatis articulo intendatis. Nos autem preter fratres a principio indulgentias innouantes omnibus qui laborem istum in propriis personis subierint, et expensis; ac iis nichilominus qui non in propriis personis illuc accesserint, sed in expensis suis iuxta facultates suas uiros idoneos destinauerint, necnon et istis qui in alienis expensis, in propriis tamen  personis accesserint, plenam suorum peccatorum, de quibus fuerint corde contriti et ore confessi, ueniam indulgemus: et in retributione iustorum eterni premii pollicemur augmentum. Huius quoque remissionis uolumus et concedimus esse participes iuxta quantitatem subsidii et deuotionis affectum, omnes qui ad subuentionem predicti negotii de bonis suis congrue ministrabunt; aut impendent consilium uel auxlium opportunum.



EPISTOLA CXCuII. Inductiua.

Sublimitati uestre credimus notum esse quod tandiu cum ceteris cardinalibus inclusi stetimus  pro summo pontifice eligendo; et quod nondum potuimus unanimiter concordare, sed in quantum per preterita coniicere possumus de futuris, imo in quantum nos docent ea, que singulis diebus tractamus presetialiter et uidemus, uisibiliter timere possumus quod tractatus in Ecclesia Romana non modicum periculum in longi temporis spatium transeat, ac in eiusdem Ecclesie multarum regionum, ne totius dicamus Christiane religionis detrimentum, electio summi pontificis differatur. O quot per diuersa mundi climata noua insurgunt scandala! quot prouincias turbat seditio! quot regiones et regna concutit bellica rabies! quibus, etsi Romana Ecclesie materno compatiatur affectu, ipsis tamen quia uidua nequit effectualiter prouidere,  pro his quoque dolemus et gemimus. Sed maxima nobis est per Dei gratiam consolatio conseruata, quia uidelicet feruenti desiderio et desiderabili feruore uos Ecclesie deuotum nouimus, et tanto erga ipsam constantiores, quanto maioribus procellis et tumidioribus fluctibus uisa est agitari, ut sic fides uestra multo purior sit auro quod per ignem probatur, quod quidem multorum conatus illicitos reprimit, ac presumptuosam limitat audaciam et compescit. Consolamur etiam quia serenitati uestre cordi esse scimus terre sancte tribulationibus et periculis subuenire. Ad quod uos inclytosque liberos uestros diuine crucis assumpto signaculo uiriliter accinxistis. Ceterum, ut cum  gratia uestri loquamur sincero cogente affectu, quo uos diligimus toto corde, quamuis huius terre sancte credamus utilem, terre tamen uestre ac Ecclesie Romane ipsum minus utilem formidamus; forsan enim plerique iamdudum suas nequitias conceperunt, quas ausi non sunt in uestre excellentie prouincia parturire, quibus per absentiam facultas permittitur, quod nequiter est propositum nequius perpetretur. Penset hec ergo et alia multa regalis sublimitas, et eam non pigeat consilium in melius immutare, ut uidelicet tali transfretante cum honorabili comitiua; cui quoties oportuerit tam pecuniarum quam militiarum poteritis subsidium destinare; uos uestrique liberi, quos tennala non sinit etas adhuc armorum onera  supportare, ad terre uestre multarumque aliarum tranquillitatem et pacem in regali solio uelitis remanere; sic equidem terre uestre multarumque aliarum et Ecclesie Romane utilitatibus multipliciter consuletis. Quare has utilitates suademus et credimus aliis preferendas, sed si placet, parcatis nobis, quia sic loquimur; urgens enim necessitas et euidens utilitas, ac insuper affectus sinceritatis quo uos diligimus tanta animi puritate ad hoc specialiter nos inducunt.



EPISTOLA CXCuIII.

Tenet de magnificentia uestra considerationis nostre iudicium, quod de continentia status nostri  et talis cure processibus uos delectat audire rumores, quos felices in Domino uos nouimus continue affectare. Quapropter ut super his exspectatio uestre certitudine digna non careat; cui de his tam nuntiorum quam frequens litterarum nostrarum narratio ueritatem potuit hactenus attulisse, celsitudini uestre deferimus quod, diuina nos prosequente clementia, uotiua satis nobis affluunt beneficia corporee sanitatis, quanquam de reformatione talis Ecclesie, cui cum aliis talibus incessanter insistimus, nos priuat anxie sollicitudinis cogitatio curiosa. Tandem speramus in Domino qui pietatis sue dona continere non nouit, quod ad id sic salutaris semitam preparabit et faciet tractatorum mentes unanimi uoluntate concordes, quod eidem  Ecclesie de tam bono et utili pastore in proximo prouidebitur, et ipsi Deo cedet ad laudem; et Christiane professioni copiose salutis prouenient incrementa, et de ipso Domini talis uestro ac uestra uota poterunt tranquilla suauitate letari. Ut autem de processibus continentie uestre quam prosperam affectamus, placitis nobis utinam rumoribus satisfiat! Rogamus quatenus, quibus uobis propitiet beneficiis benignitas Saluatoris, uestra nobis si placet insinuet responsiua; per quam nobis etiam si placet intimetis, si qua nos uobis uelitis efficere placitura.



EPISTOLA CXCIX.

Quia conuenit ut talem super graui talis obitu  consolemur, opportunum tibi duximus committere, ut talem personam sine dialtione personaliter adeas, litterasque de credentia quas sibi dirigemus exhibeas; eas enim lator presentium tibi tradet. Ordinabis itaque consolationis apud eam sermonem ex parte nostra sicut opportunum uidebis; compassionem nostram quam ad totius christianitatis et Ecclesie Romane statum, necnon personis ipsius et turbatam animi sui tranquillitatem pensato talis principis damnoso defectu dirigimus; ordine congruenti exponens, et consolationis subiungens remedium, quod in superstite prole tam laudabiliter disposita, et potentie ac amicorum, nec minus gratie diuine robore suffulta ipsa potest assumere  Dei beneplacitis ascribendo humane fragilitatis debitum quod subire erit necessarium omni carni. Postremo uero te nullatenus omittere uolumus, ut ei bonam uoluntatem uestram, et promptam sollicitudinem in omnibus negotiis suiset suorum offeras ex parte nostra, rogans et instans ut beneplacitorum suorum promotionem fiducialiter nobis committat; quia fideles et uoluntarios omnium efficacia nos reperiet; et etiam magis attentos quam hactenus fuerimus, quoniam sibi de cetero magis nouimus expedire. His itaque et aliis que uideris opportuna et digna attente pensatis, ad eorum presentiam te conferas sine mora.



EPISTOLA CC.

Talis cardinalis uenerabili fratri episcopo Parisiensi salutem in Domino.

 Non bene pondus continent, si diligenter attendis, uerba que scribimus, cum ex graui materia prodeant admirationem non modicam nostris ingerente mentibus, et quasi nouum genus dissimilitudinis iudicante; cuius negotii qualitas et facti minus congrui nouitas euidenter causam insinuant qua de te tuisque processibus, quos circumspectionis grauitas, quos ueritatis preuidentia, quosque iustitie rectitudo preuenire merito debuerunt, mirari compellimur et turbari: sic se rebus habentibus sicut sunt ad nostrum auditorium introducte. Hic siquidem accepimus contigisse, quod cum ad auditum tuum peruenisse pretenderis, uenerabilem fratrem nostrum, A. tituli Sancti Praxedis presbyterum cardinalem, fuisse uiam uniuerse  carnis ingressum, tu non ex picto quod de statu tali tanteque persone certior habereris; quinimo proprie uoluntatis arbitrium equitati preferens, et quod exigebat in hac parte iustitie debitum pretermittens, ad domum, in qua sui archidiaconatus Parisiensis cure tenebatur, quamque uenerabilis frater noster, R. Sancti Angeli diaconus cardinalis ad se spectantem sibi ad tempus duxerat concedendam, bailliuum et quosdam alios tuos nuntios destinasti. Officium dicti A. cardinalis per eos districtius inhibens ne iurisdictionem aliquam exerceret; eius sigillifero nichilominus iniungendo, quod sigilla dicte curie resignaret frangenda, sicut fieri pro tempore obeunte Parisiensi archidiacono  consueuit. Et licet idem sigillifer, saisitis iisdem sigillis et in quadam bursa reconditis, per bailliuum et nuntios supradictos ad te super his recursum fiducialiter habuisset; et ut hic reuocares cum instanter postulasset, asserens dominum suum uiuere, ad questionis litteras quas ab eo de nouo receperat, et in quibus specialiter habebatur quod sospitate uigebat, tibi patenter ostendens, cum non solum quod non desistens a grauaminibus sic inceptis; iterum etiam respondens eidem sigillifero expressius precepisti quod, cum de morte prefati cardinalis tibi plene constaret, predictis sigillis penitus resignatis, de ipsorum emolumento percepto a tempore quo eumdem archidiaconum decessisse dicebas et redderet rationem; finaliter autem officium et  sigillifero loco gratie que manifesta potius et enormis apparet iniuria diceris concessisse; et in exercenda iurisdictione officii coniudicem et sigillifero consigillatorem adiungens, ac emolumentum ex sigillis proueniens in sequestro quotidie poneretur. Profecto tali conuenienter locum apud talem presulem habere non debuit multiplici, quam pontificalis modestie preuidere decuit oculis incongruitate pensata. Erat enim de continentia cardinalis, etiam si minori dignitate uel officio fungeretur, priusquam taliter procedens contra ipsum diligentius ueritas inquirenda; potuitque curialibus prefato R. cardinali deferri, ne taliter in domo sua dicti archidiaconatus possessio turbaretur, et ne sibi locum ibidem talis in iure uindicaret. Erat etiam per te ipsum proprie fame protendendus, ne tuo processu  ius lederent alterius; et ne in posterum exinde noxium sumeretur exemplum. Inter cetera quoque potissimum Ecclesie Romane uitanda fuerat offensa, in cuius opprobrium et contemptum dignoscuntur membrorum suorum cedere lesiones; nec minimum erat attendere turbationes cardinalium eorumdem, quorum tibi debueras beneuolentiam studiosius conseruare. Unde, cum ex te ipso possis aperte colligere quod eamdem Ecclesiam nos et prefatos cardinales offenderis in premissis; fraternitatem tuam rogamus et hortamur attente precipiendo mandantes, quatenus sic prouidere salubriter et prudenter agere studeas, quod iudicialem horum examinationem satisfactio condigna preueniat, quodque in cordibus illorum quos iniuria tetigit  nichil nubili remanere contingat, et per nos seu per futurum summum pontificem adhuc aliter corrigenda non oporteat aliud consilium uel remedium adhiberi.



EPISTOLA CCI. Lamentatio de morte amici.

Recensentes in amaritudine animi annos nostros et multiplicis affectionis materiam, quam licet immerito in nobis et in nostris patimur cogitationibus; nunquam tanti doloris occasio nostris sensibus inoleuit; quantum de talis obitu legis diuine zelatoris et religionis cuiuslibet amatoris, nuper nobis fuit ueritas declarata. Et ut ea, que ex gestis exterioribus que nonnunquam secreta mentis turbate  indicant, circa personam nostram facile potuerunt audito tanto incommodo illico deprehendi ab astantibus, omittamus; accessit etiam nobis stupefactis ex euentu sinistro calix tribulationis et angustie, non inebrians sed insaniens misto plenus; qui felle amaritudinis et horrore absinthii propinato, nostra intima nullo interueniente consolationis remedio duplici uulnere penetrauit, nec immerito ut a capite et digniori incipiat lacrymabilis noster sermo undique angustiis sic oppressus.



EPISTOLA CCII. Inuectiua pape regi.

Intra paterne claustra memorie residere deuotionis  regie magnitudine promerente, uota nostra circa te frequenter excitata dirigimus, ut superne benedictionis rore perfusa sospitatis gratia uigeas, et tandem ad uere lucis peruenire gaudia merearis. Hoc itaque desiderium ab olim in nostro pectore ferbuit, eoque potius suscepit incrementa feruoris, quo licet immeriti sedis apostolice residentes, et pastoralis onera gerentes officii, pro tua et cunctorum salute fidelium tenemur amplius uigilare. Principalis igitur exhortationis nostre querit et petit instanter, ut intente considerationis oculos habentes ad Redemptorem nostrum Dominum Iesum Christum gerens in tuis uisceribus figuratum, sua beneplacita prosequi delecteris, et pensans proinde quod  huius mundi figura preterit: quodque abierunt et adhuc abeunt reges et principes, ceterique corruptioni subiecti; nullo quod sub sole nascitur habente stabile firmamentum, in diuini nominis amore persistas edificans prudenter in inferioribus ueluti transitoriis et caducis sua uilitate contemptis, ut in regno celestis glorie perennem, que non deficiet nec peribit, tibi constituas mansionem. Ceterum, cogitantes non sine magno compassionis affectu circa illatas oppressiones et angustias terre sancte, quas uidimus et propria manu palpauimus in minori officio constituti, ac desiderantes de celeri ne totaliter pereat sibi subsidio prouideri, tali mentem nostram super hec aperire decreuimus per litteras speciales, quas per talem nobis et fratribus nostris  suarum dona uirtutum charum multipliciter et acceptum, ei duximus dirigendas. Ideoque regalem magnificentiam cum paterna fiducia rogamus et hortamur attente, quatenus apud eumdem ad id partes tuas officialibus studiis interponas: ita quod exinde retributionis eterne percipias incrementum. Ut autem tibi nostra plenius intentio pateat, credas, quesumus, indubitanter sic ab ore nostro prolata, que talis super premissis omnibus ex parte nostra, tue duxerit excellentie referenda. Nec mireris quod bulla non exprimens nomen nostrum est appensa presentibus, que ante consecrationis uel benedictionis nostre solemnia transmittuntur, quia semper hi qui fuerunt in Romanos electi pontifices consueuerunt in bullandis litteris, ante sue  consecrationis munus modum huiusmodi obseruare.



EPISTOLA CCIII. Responsio ad premissam.

Tenorem uestre littere pleno collegimus intellectu. Adhuc uero noueritis quod causas mortis de tali in ipsis adiectas litteris minus decentes, minusque rationabiles iudicamus. Non enim ista duo bene conueniunt, quod officium sibi commissum exerceat, nobisque assistat necessitatis articulo incumbente. Nemo enim potest seruire duobus dominis, sicut meminimus nos legisse [86 1Kb] , adeo quidem posset  a nostra distare presentia quod nos soluere humane nature debitum, aut alia corporis et anime incurrere pericula contingeret, antequam ipsius possemus frui uisitatione et consilio si necessitas immineret. Unde graue imo grauissime gerimus quod nostris in hac parte non annuistis desideriis, consideratis mestitiis, amaritudinibus et angustiis inuoluentibus mentem nostram. Quod autem a uobis obtinere nequiuimus, archiepiscopus aut episcopus seu alia persona uobis inferior apud uos, sicut credimus, impetrasset. Quid plura? Ex quo eum habere nequimus, nobis non placet incommoditatibus compati; ad alios recurremus minusque fauoris habebimus apud nostros.



EPISTOLA CCIu. Inductiua quedam.


Preclara dilectionis indicia, que ad talem in sinceritatis plenitudine hactenus expandistis, datur nobis aperte intelligi, quod ipsius repositam in pectore nostro memoriam in talibus eo uberiori beneficiorum munificentia excitare, quo ipsorum statum prosperiorem zelare credimini; et de honore ac commodo eorumdem dicuntur materna diligenter studia nos hortari. Preterea cum potius spei sue in uobis pendeat plenitudo, nec aliud quam uestrum post Deum iis uideatur adesse presidium, quo res ipsorum dirigatur utiliter et negotium feliciter foueatur, uos affectuose rogamus, quatenus cum de successione talis hereditatis tali uiro diebus istis  grauiter infirmante tam per aliquos ex parte talium discrimen, quam talis non sine turbatione successuri dissidii iam uideatur suscitari pruritus, qui talibus  non modicum afferre posset, timetur si iis ad quos ipsius hereditatis digne deuolui debet successio, sicut ad illos qui de uirili frumen linea soli supersunt adesse uelint, prout expedire uideritis; et hic dubietatis articulo et prodesse: quod ipsorum debito statui utiliter caueatur; nec inde incurrere possint aliquod detrimentum super hoc ad eumdem talem, si placeat, nuntios et litteras uestras mittentes; per quas date sibi intelligi, quod statui et tranquillitati ipsius loci expediat, de commodo et quiete talium sibi  suggerente consilio sic statuat, ordinet et disponat; quod si de ipso  aliquid sinistrum succederet, eorum gaudere possitis commodis prouenisse, ac in eorum felici statu uestra desideria delectentur.



EPISTOLA CCu. Responsio ad predicta.

uersa est in luctum cithara mea, et organum meum in uoces flentium [87 1Kb] : infirmata est doloribus uirtus mea, et ossa mea in gemitibus conturbantur [88 1Kb] , cum ipse uestre tenor epistole inopinatum fatum et calamitatem mihi perpetuam nuntiaret. Sunt ergo lacryme mee panes die ac nocte [89 1Kb] , qui utinam intra uentris septa consumptus essem, ne talia oculus meus uideret, uel diem clausissem extremum, ne tantorum  periculorum gustator miserabilis exstitissem. Heu me dixerim, fili mi, utquid me mater peperit filium amaritudinis et doloris? Cur exceptus genibus, cur lactatus uberibus, cur doloribus deditus, cur tribulationibus circumuentus? et utinam mortuus fuissem in utero matris, et fuissem quasi non essem de utero translatus ad tumulum! Heu me miserum! perdidi filium anime mee indiuiduum, uite mee solatium, oculorum meorum lumen et mee baculum senectutis. Quid plura? propter Sion non tacebo et propter Ierusalem non quiescam [90 1Kb] , sed continuabo dies meos in lacrymis et dolore, donec deficiam lacrymando. uobis tamen grates refero, quia per litteras  mihi consolationis remedium assignastis; et consolari non ualeo, quia dolori meo similis non est dolor.



EPISTOLA CCuI. De eo qui creditur mortuus.

Dictu res horribilis et amara ac mea peruertens gaudia in merorem, nuper meis auribus iam peruenit quod magister Nicolaus, unicus frater meus, qui erat spes uite mee, refugium et tutela, morte carnis uitam finiuit, ad quam ulterius non redibit. De quo tantum sunt mea uiscera conturbata, ac repletus sum doloribus infinitis, quod a planta pedis usque ad uerticem capitis non est membrum quod non sit positum in dolore. Et merito; quoniam ipsum sine spe recuperationis amisi, qui fuit  os de ossibus meis et caro de carne mea, ac bona que habeo ipso mediante percepi; necnon et in futuro sperabam consequi meliora. uerumtamen quia hoc ad me non aliunde nisi fama referente peruenit, de uita dubito, nec de morte consto firmissima ratione. uestram igitur amicitiam duxi presentibus rogitandam quatenus, siue uerum sit uel contrarium rationi, mihi uestris litteris intimetis, ut de morte doleam, et mihi condoleant consanguinei pariter et amici uelut humana conditio exigit et requirit, et de uita ualeam more solito exsultare, et qui de tali relatione tristantur mihi congaudeant sicut solent ad ipsam.



EPISTOLA CCuII. Consolatio de morte amici.


Nimis dira sorte constringimur; nec minus dira cordis angustia cruciamur. Nam lacrymarum fontem producit dolor intrinsecus ex oculis subductus animus amaritudinis tenebris, lesa uiscera tela penetralibus mestitie interius commouetur, et sic quod mente concipimus, nec uerbis exprimere, nec continere possumus serie litterali. Doloris enim immensitas et profunda luctus infusio dicendi facultatem excludunt; compendiosa tamen litterula imo potius dolorosa uobis intimare compellimur: quod pater ille noster, lapis promotionis nostre primarius, uniuersalis Ecclesie membrum precipuum, columna iustitie, basis immobilis, amicorum fida defensio, securum generis siue gentis confugium,  tutus patrie clypeus, et firmus paterne baculus senectutis, consilio clarus, maturitate conspicuus, scientia rutilans, et supremus constantia, G. pater uester et filius diuersis respectibus, sicut Domino placuit, die post Annuntiationem beate uirginis, proh dolor! fati munus impleuit, in cuius obitu pater et paterne quamuis cohabitationem nature lugere dolentem et dolere lugentem uos deceat, cum dolores uestros et luctus recte considerationis arbitrio, consolationis multiplici iuxta causa subducit. Nam eius sollicitudinis onera siue uicem deuotione integra, caritate plena et obsequio filiali circa paternitatem uestram supplere uolumus et  habere, et eo beneplacitis uestris in antea parere deuotius, quo auidius implere partes eius intendimus in uestris desideriis obsequendis, et sic estimari non debet amissus qui uiuere uicaria substitutione sancitur. Preterea reuerenda senectus et annosa prudentia incommodo senili compatiens, prole superstite grate respiret in Domino a principe quem exigentibus meritis, et summi pontificis amplectitur gratia, et prosequitur beneuolentia dominorum. Temperat etiam fletus nostros pia miseratio pii patris, qua tum in domino nostro hec me fratre nostro, tum in filio uota uestra compleuit, de cuius iudicio si reuocare uoluit quod concessit et tollere quod creauit, conqueri non debetis, quia si de manu Domini bona suscepimus, moleste contraria  non feramus. Est et solatium aliud quod et a mortis regula nullus excipitur:

Aequat enim sceptra ligonibus.

Nam pari sententia senes et iuuenes, fortes et debiles, potentes et infirmos, diuites et egenos inuoluit. Omne namque quod nascitur moritur et nichil est perpetuum sub sole. Magnus est enim Dominus qui mortificat et uiuificat [91 1Kb] , et magna uirtus est ut possit extollere quod depressit, et sanare quod uulnerauit. Hortamur igitur et rogamus attente, quatenus sic concepti doloris incendia rore rationis infusa funditus exstinguatis, sumentes in dolore remedium, et in merore solamen quod transeat ceteris in exemplum, ut exacerbare nomen  Domini non possitis. Nos enim fratribus nostris scribimus et mandamus quatenus mandatis uestris uelut nostris in omnibus obsecundent.



EPISTOLA CCuIII. De beneficio scripture ad preteritorum memoriam conseruandam.

Illa, quorum memoriam perpetuat scriptura, superueniens senium non delebit. Consuetum est enim ut ea que expedit retineri, litterarum apicibus commendentur, ut beneficio scripture a calumniosis litibus secura in posterum perseuerent. Inter commoditates inuentionis humane, nil censetur utilius beneficio Scripturarum, quibus memoria reformatur; et in nouitatem redit quod obscurauit obliuio; et quod uetustas temporis antiquauit.  Adeo temporibus nostris humane ambitionis ardor inualuit, ut legitime donationes et opera misericordie uersutiam calumniantium euitare non possint, nisi memorialibus scripturis et numerositate testium in posterum muniantur.



EPISTOLA CCIX. ARGUMENTUM.---Archidiaconi querela contra officiales episcoporum.

In H. et E. concilio statutum est quod unaqueque dignitas suo priuilegio gaudeat, et episcopus, qui solus beneficium dare potest, honorem datum minuere aut auferre presumat. Damasius papa consilio beati Hieronymi cum omni senatu Romani  ordinis statuit, et postea omnes episcopos orbis ad consensum induxit, ut eorum officium et officii memoriam in perpetuum delerent. Omni enim auctoritate carebant, et tanto uilius abiecti sunt, quanto magis ambitiose et superbe circa sacra spiritualiter presumebant; et subiungit quod in comitiua Christi duo tantum sunt genera ministrantium statuta, scilicet apostoli et diacones, et alii discipuli qui sub iis in suo ministerio seruierunt, et post multa concludit quia quod ratione et auctoritate caret exstirpare necesse est. In hoc differentia est quod cepiscopi sacerdotes erant et tum ministrare sacra debita episcopis non presumebant; nunc autem acolyti et amplius subdiaconi episcopale officium contra Deum et canonum scripta usurpare presumunt;  nomen cepiscopi, a sede Romana iudicatum et damnatum et exterminatum eternaliter quodam nominis aduentitii subornatu denuo latenter obrepsit. Resuscitantur cineres iam sopiti, et oua aspidis diu in occulto basilisci confota patibulo in regulum eruperunt. Hi sunt uipere officiales iniquitatis omnem malitiam aspidis atque basilisci transcendentes. uadit hodie solus ad synodum uel cum paucissimis archidiaconus. Officialis autem cum dracone, qui de celo cecidit, trahit secum tertiam partem stellarum, atque decanos et sacerdotes archidiaconi secum trahens, dum nec se nec alios pascere sciat, querens que sua sunt, non que Iesu Christi [92 1Kb] , manifeste non ouium pastor est sed  luporum. uulgo dicitur: Mala custodia pasco lupum. Quomodo custodiet animas alienas, qui mores nec scientiam nec ordinem habet, ut propriam animam custodire sufficiat? Iterum uulgariter dicitur quod archidiaconi sunt oculi pontificis sui; moderni autem pontifices idem archidiaconos oculos suos obstruunt et confundunt, et nouiter assumentes oculos Argi, euangelistarum oculos, quos ad suam et subiectorum suorum salutem ante et retro et in circuitu habere debuerunt, in questum pecuniarum non sine sua damnatione conuertunt. Legi quandoque puerulus in Catone de hoc genere hominum in hac forma:

Est genus hoc hominum quod dicitur officiperdi.
Credo tale officium esse in perditionem et scandalum,  quod studet totum et spirat in malitiam et rapinam. Innocentissime Innocenti, puto quod tales non ab officii nomine, sed ab officii uerbo nomen et nominis causam trahunt. Usus Ecclesie actiuus fuit, ut archidiaconus esset officialis hominum et peccata hominum per archidiaconum inquisita, que per ipsum corrigi non poterant, ad episcopos referrentur. Eritne hic officialis inofficiosus aut episcopus aut cepiscopus, cuius nomen atque memoria et officium ad totius Ecclesie catholice matercule detrimentum est. Dabitur forsan episcopo archidiaconus ad quem appellant omnes ab archidiacono qui profanas et sacrilegas causas habent.  Quandoque nos archidiaconi diximus ei: Quis te constituet iudicem super nos [93 1Kb] ? Omnes enim archidiaconi dissecuerint et appellant unanimiter ad thronum sue innocentie. Innocenti, modernis temporibus cessauit in Ecclesia officium et nomen archidiaconi, prouide quia multi contra Deum hoc officio abutuntur, nomen et officium hoc diebus in perpetuum deleatur. Certe nunquam hunc archidiaconatum, ad quem inuitus non traherer et coactus, atque post multas inducias, quas petebam a sanctis et religiosis uiris, potius onus quam honorem suscipere, sum expulsus et glorie uestre est, Pater sancte, ut imponantur homines super capita nostra et qui heri sedebat ad pedes meos hodie sine meo et aliorum archidiaconorum assensu assumptis  nouis cornubus uentilet totam Ecclesiam nostram, meque presente suspendat et excommunicet sacerdotes meos, atque excommunicationis sententiam intentans, antequam ad eos littere iste perueniant, indulta sibi hac tenebrarum potestate in his et grauioribus contra me abutatur: hodie unus est et cras alius, et sic de septimana in septimanam uices eorum episcopus ablabat. Scio et inficiari non possum quod R. Eb. episcopus qui in diebus nec in Anglia nec in Normannia iustitiarius domini regis fuit et prorsus litterature ignarus, potius secularis questus occasionem quam Dei presbyteros officiales constituit. Cuius opus in hac uel in aliis nunquam alicui catholico ad exemplum uel consequentiam  debet trahi. Heus, heus, appellat oppressus ad iustitiam et misericordiam apostolice sedis. Officialis autem appellatione dissimulata negotium suum agit et abusione superba opprobriis et comminationibus os appellationis uiolenter conclusit. Nunquid illitterati aut potius laici temeritas aut cupiditas imitatores habere debuit? Ad huius igitur cupiditatis exterminium sufficere potest quod questus in causa fuit quod huius singularitatis auctoritatem ab apostolica sede uel ab antiquorum canonum habuit Lincoln. Eliensis et ceteri suos archidiaconos fouent. Aut seruetur hic status aut in perpetuum nomen eius deleatur. Ego autem sacerdos Domini atque senior et contestis miserationum Christi quodam zelo equitatis indignor quod hoc officium  sic uilescit et plebescit in Ecclesia Dei, ut honor archidiaconorum, qui a beato Stephano incepit, atque in beatis Laurentio et uincentio ceterisque martyribus usque ad sanctitatis perfectionem gloriose profecit, hodie superuenientibus nouis officialibus, datus est in contemptum, in opprobrium, in theatrum, in derisum.



EPISTOLA CCX. [AD P. EPISCOPUM.]

ARGUMENTUM.---Excusatio et querele eiusdem de mendacio et falsitate scriptorum.

Reuerendo Patri ac dom. Dei gratia P. ep., P. B., salutem et si quid dulcius est salute.

 Ex eorum qui uos uiderunt relatione multiplici uestri corporis staturam uultumque et lineamenta cognoui; honestissimos etiam mores uestros, matura eloquia, et quosdam bene composite mentis affectus, in libro publice opinionis adhuc assidue lego, et plura que nunquam oculus uidit, nec auris audiuit, in anima mea mihi quadam imaginaria representatione depingo. Iacturam siquidem corporalis absentie caritas mirabili artificio recompensat; quos uidere carnaliter prohibemur, delectabilius intuemur et amplectimur oculis anime et brachiis caritatis. Redimat ergo uisus dispendia et absentie carnalis dilectio que fortis est ut mors [94 1Kb] . Separantur enim morte presentes amici et per indiuisos dilectionis affectus uniuntur absentes,  atque in precordiis anime et in uisceribus Christi quodam dulcissimo commeatu affectio media intercurrit. Amor enim caritas que non agit, sed si caritas nunquam excidit [95 1Kb] , hec est communicatio Spiritus sancti, que diuersos coniungit animos, que uere diligenti amicum representat absentem. Nec enim ulla tempora, nulla loca, nulla spatia, nulle aque possunt exstinguere caritatem. In ea igitur caritate, quam de uestra sanctissima opinione concepi, uobis offero, si quid sum, si quid scio, si quid habeo, si quid ualeo, si quid possum. Quidam post recessum uestrum ex parte uestra rogauerunt me ut epistolas meas, quas commendaueram aliis, eidem facerem commendari. Quesiui eis  exemplar correctissimum, quesierunt scriptorem, et datis omnibus que necessaria illi erant, ille, duobus aut tribus quaternis mendose et turpiter scriptis, remotus est ab opere illo, nec postea inuenire potuimus nisi falsarios et operarios iniquitatis. Dabo tamen, Domino dante, operam cum indigenis uestris ut illas epistolas correctas habere possitis. Noueritis autem quod quoties se mihi offert opportuna mihi scribendi occasio libentissime scribo, quod aliis ad edificationem, mihi cedere debeat ad salutem, et, ut utar Ouidii uerbo,

Non emendo tamen; labor est quam scribere maior,
plane quia magna est apud nos scriptorum raritas et falsitas. Ad solatium exspectationis uestre gratis et  de intimo timoris affectu mitto uobis quedam de aliis opusculis meis, processu temporis, Domino dante, meliore et acceptiora missurus.



EPISTOLA CCXI. AD S. EPISCOPUM ET ABBATES.

ARGUMENTUM.---Assignatio rationum que induxerunt Baldewinum archiepiscopum Cantuariensem Ecclesiam constituere clericorum et de quibusdam que circa hec miraculose acciderunt.

Reuerendis Patribus et amicis N. S. episcopo et abbatibus de N. et E., P. B. deuotissimus eorum, salutem in eo sine quo non est salus.

Sollicite queritis que ratio induxerit Baldwinum  gloriose recordationis, Cantuariensem archiepiscopum, clericorum Ecclesiam ad Lameheya constituere in contumeliam Cantuariensis Ecclesie, sicut quidam garriunt, quasi altare contra altare erigere aut potius Dagon [96 1Kb] contra arcam sedens exaltare: monet nos quod archidiaconus, qui approbatissime religionis erat, et inter ceteras columnas C[isterciensis] ordinis, sanctitate, dignitate, sapientia preeminebat, ecclesiam secularium, quam quidam monachi prostibulum ueneris et synagogam Satane uocant, satis seculariter quadam perturbatione animi conscendebat, ut quidquid uox funesta succenseat, Ecclesia tamen est sanctorum martyrum Stephani et Thome, martyris primi martyrisque primatis. uos enim uidistis magni nominis umbram,  que hanc Ecclesiam martyrum, adhuc infantie cunabulis uagientem, a fundamentis subuertit. Sed infra breuissimum tempus in festo beatissimi Stephani mortuus, et in festo sancti Thome sepultus est, ac si unus peremisset eum et alius tumulo infodisset. Pensandum est quam fuerit in operibus suis, qui in omni tempore uite sue uas suum in sanctificatione et honore custodiuit [97 1Kb] , quia prima lanugine pubertatis pars inter cathedrales precipuum obtinuit eminentie principatum. Qui etiam Oxoniensis archidiaconus factus est, et non acquieuit carni et sanguini [98 1Kb] , sed relictis omnibus se in Christi obsequium cingulo militie Cisterciensis accinxit. Consequenter inuitus et tractus promotus  est in abbatem, deinceps in episcopum, demum in archiepiscopum et primatem. Totus expertus et probatus in tantis aliquid nouerat idem monachus et pontifex, clericos in Christi obsequium congregabat, et ut propositum apertius expediam, paulo remotius atque seminarium dissentionis inter eum et monachos succincta oratione excurram. Prefecit eum Dominus ad dandam scientiam salutis plebi eius [99 1Kb] . Ipse uero spiritualibus exercitiis assuetus, prouinciam indisciplinatam inueniens, correctionis sarculum generaliter exercere disposuit. Incepit itaque a sanctuario Domini, a capite regni, ut, sicut Ecclesia Cantuariensis fuerat quandoque primipilaria fidei et est metropolis prouincie, ita ceteris Ecclesiis materia fieret discipline. Suos itaque  filios cohibebat a firmis in casibus quarum occasione quidam pauci tamen cum corporibus suis turpe fedus inierant et sinistra opinione scholam claustralis innocentis pregrauabant. uerba igitur uite eterne habens, has et aliorum uitiorum propagines, quas abusione longa nutrierat mater dissoluta impunitas, radicitus exstirpabat summum capitis genus asserens uagam excurrendi licentiam et sub iugo Dominice seruitutis plenam esse anime libertatem. Cumque super creditum sibi gregem pastorales continuaret excubias, oues in lupos mutate sunt et filii obedientie conuersi sunt in arcum prauum. Porro uir Dei, non in sermone sed  in uirtute reputans regnum Dei [100 1Kb] , non solum uerbis sed factis intra se iugiter omnibus mirabilem, amabilem, immutabilem exhibebat, ut redirent preuaricationes ad cor, et quidam timore, quidam amore, sui patris arbitrio consentirent. Remansit tamen apud aliquos circa medullas anime plaga interior, quam dissimulatio palliabat ad tempus, donec occasio rebellionis erumperet, quod et rerum postea indicauit euentus. Elapso enim modici temporis interiectu, quidam eorum suscitauerunt aquas contradictionis, aquas Sile: qui silebant uerterunt in aquas Rasin [1 1Kb] , et emittentes aquas facti sunt capita iurgiorum. Qui ergo suspirabant ad ollas Aegypti [2 1Kb] redeuntes ad firmas firmauerunt sibi sermonem nequam [3 1Kb] , ut ad sedem apostolicam appellarent,  ut iugum sui pontificis et abbatis a sua ceruice deiicerent, obedientiam abnegarent, et cum eo de propriis contenderent. Profecti ergo ad summum pontificem nil aut modicum proficerunt, nisi quod eumdem aduersus Cantuariensem usque ad inexorabile odium turbauerunt. Protestor uobis in eo qui summa uita est, que audiui et uidi. Urbano papa ueronam egresso et proficiscente Ferrariam, equitabam cum eo, et cepi pro archiepiscopo deuotius et instantius supplicare. Commendabam ei uirum Dei tanquam uas a Domino electum, uas fide solidum, humilitate, prudentia, fortitudine, caritate quadratum. Ipse uero grauiter excandescens, Nunquam, inquit, placeat Domino quod descendam  de hoc equo et ascendam in ipsum uel alium, si eum ab archiepiscopatu infra modicum tempus non depono. uix uerbum emiserat, et crux aurea, que ante faciem eius a subdiacono ferebatur, ante pedes nostros fracta corruit. Cumque omnes turbati horrerent, quidam frater Templi, R. eius camerarius, accepta pallii sui fibula, eamdem sicut potuit crucem baculo alligauit. Ipsa uero die Sutoro uenimus, ubi arreptus graui dysenteria de nauigio usque ferri fecit, nec unquam postea ascendens in equum alium breui tractu temporis exspirauit. Que scimus loquimur, et que uidimus testamur, atque ipsum, cuius testimonia credibilia et iudicia terribilia facta sunt nimis, huius assertionis testem et iudicem inuocamus. Si queritis que me illuc traxit occasio,  dico amor amborum, nam in scholis Urbani socius et discipulus fueram maldyebyrig, tunc uero eiusdem archiepiscopi commensalis. uolens ergo uni subuenire per alterum, non sine graui discrimine uite inieci me in illius controuersionis labyrinthum. Sciebam quod magister omnium gratiarum, uerbi diuini preco, tuba Euangelii, sal terre, patrie lumen, religiosorum gloria, delicie Dei, morum fama, schola uirtutum monarchorum quietem et publicum regni commodum procurabat. Bonarum enim mentium institutor Spiritus sanctus sic adaptauerat et aptauerat sibi ut Deo totus inherens unus cum eo spiritus esset, nec agens aut loquens quod  caritas non rediret, et ut campum huius cursus pede inoffenso currat expeditior intellectus. Ad pleniorem euidentiam propositi quedam, que opportuna mihi offert occasio, summatim interserendo decreui ad hoc uiuentium memoria scriptisque probata authenticis. Quod enim beatus Anselmus ab Anglie rege Willelmo secundo proscriptus in Galliorum partibus exsularet, soli clerici eius cum eo in suis tentationibus permanserunt, nec a suffraganeis aut monachis suis ullum habuit in tam longa desolatione solatium. Morte igitur predicta regis, eadem die, qua in Anglia peremptus est, uir Dei apud Lugdunum celitus reuoluta sanctus ad propria rediit, et receptus in exsultatione uniuerse terre in honore beati Stephani ecclesiam clericorum  Cantuariensium iuxta muros ciuitatis destruxit, cumque ibi prebendas de parochialibus ecclesiis ad suam donationem pertinentibus ordinaret, uocatus est a Domino raptusque in celum, quo mundus non erat dignus, eius desiderium non impleuit effectum. Processu uero temporis beatissimus martyr, sicut publice scitur, toto exsilii sui septennio suffraganeis suis et monachis suis factus est tanquam mortuus a corde [4 1Kb] , nisi quod plurimi illorum, a quibus remedia meliora sperabat, addiderunt dolorem super dolore eius. Soli uero clerici cum eo et pro eo proscripti eidem in agone suo fideliter et filialiter astiterunt. Propterea, restituta ei simulatoria pace, regressus in Angliam,  sicut uerba et scripta suorum publice perhibent, ad instaurationem ecclesie Beati Stephani, quam sanctus Anselmus inceperat, feruentiori studio uota sua circumtulit. Sed martyrio consummatus in breui affectum non mandauit.

uidimus successorem martyris Ricardum bone memorie, licet de gremio Cantuariensis Ecclesie fuisset, eiusdem propositi desiderio estuantem: in hoc tamen diuersus a suis decessoribus erat, quod apud M. non propter uarias loci commoditates transferre situm ecclesie disponebat; uerumtamen homo simplex et mansuetus et ualde tractabilis ad urgentissimam sui prioris atque conuentus instantiam suspendit. Negotium autem affectionis ex dilatione corruit et cecidit ad defectum.

 Huic succedens beate recordationis Baldewinus archiepiscopus opus antecessorum quod mors inuida bonorum operum peruertrix, quasi telam a texente succiderat, reformare studebat, et ecce inimicus homo superseminauit zizania, uertens in materiam scandali quidquid ad commune compendium caritas ordinabat; pene a memorie mee sinu euoluerat quiddam, quod sine conscientie scrupulo silentio claudere aut dissimulare non possem.



EPISTOLA CCXII. AD INNOCENTIUM PAPAM.

ARGUMENTUM.---Rogat P. B. Londoniensis archidiaconus Innocentium papam ut liberet eum a nequissima et uersutissima uexatione B. cantoris.

 Reuerendo Patri et domino INNOCENTIO Dei gratia summo pontifici, suus P. B., salutem et inter afflictionum pressuras esse iudicem et ultorem.

Solitus olim scribere dominis meis ex abundantia cordis, atque spirituales aquas et haustus de fontibus Saluatoris deriuare in plateas, nunc de doloris atramento scribere atque fletu et gemitu crebroque singultu uerba interrumpere potius quam proferre compellor. Indignatio enim totum ebibit spiritum meum et inter molestias senectutis ueteranus et emeritus inuitor ad bellum, ut aperirentur cataracte miseri capitis mei, ut cerebrum meum ossiumque medulle liquescendo effluerent in fletum. Quidam nuntius domini L episcopi, uestram circumueniens sanctitatem, ex parte domini sui uobis  flebile suggessit predictum episcopum habere in uotis nouam cantariam in ecclesia L. statuere, uestramque super hoc indulgentiam postulauit. In primo uerbo mentita est iniquitas sibi [5 1Kb] , G. uero bone memorie tertio ante istum est [sic] filium uiri preclarissimi Ecclesie predicte canonicum instituit et cantorem. Iste autem factus est cantor de nichilo. Rex autem donauit huic episcopo pauperem ecclesiolam parochialem sub ea forma, ut duo capellani inde inuenirentur, quorum unus seruiret illi ecclesiole, alter in ecclesia Londoniensi singulis diebus pro anima domini regis atque antecessorum et successorum celebrarent missam quotidie pro defunctis. Non est reditus ibi de quo duo  sacerdotes possunt tenuissime sustentari. Unde ergo surget fundamentum et materia cantorie, non est data cantandi, sed flendi occasio, nisi de antiquis reditibus nostris ipsi reditus et honoris dignitas in nostram contumeliam assignetur. Indulsistis episcopo et iura que alii cantores habent in stallis, in processionibus et aliis in ecclesiis Anglicanis. Istarum pretextu litterarum petit iste cantor stallum et alia iura L. archid. qui maiorem in ecclesia post decanum et a singulis personis ecclesie de suis dignitatibus aliquid auferri sibique conferri, quod expresse contrarium est illi clausule litterarum uestrarum, ubi indulgetis episcopo, ut hec fiant sine alicuius lesione uel damno. Sub generali petitione sua et simplici petit ille, qui omnium  nouissimus est et quasi abortiuus, ut habeat primam uocem in electione decani et secundam in electione episcopi, et alia multa que a primis fundamentis ecclesie noscuntur archidiaconi illius quiete et honorabiliter hactenus habuisse. Ergo seuas spectante cruces et pio compassionis affectu uiro iam ueterano et emerito benigne condescendatis, absurdissimum enim esset, quod tanti nominis uirum iuuenis ambitiose et superbia superductus antiqua et debita dignitate ita crudeliter spoliaret, cum enim totius ciuitatis clerus et populus post eum episcopum soli archidiaconi teneantur dilectionem exhibere, quis uidere siccis oculis poterit ignominiam et deiectionem archidiaconi et omnem archidiaconatus  honorem coram clero et populo a iuuene, qui nondum plene creatus est et iam garrit, nondum est et iam accessit, tam crudeliter usurpari? Intolerabile est apud bonos et graues quod sine iudicio, sine peccato, dilecto Deo et hominibus excitatur ita enormiter, nec est qui moueatur super contritione Ioseph. Prouide respiciatis ad innocentiam eius, innocentissime Innocenti. Conuertite iustitiam eius in iudicium, sollicite, diligenter inquirite si littere prime quas indulsistis, et si secunde quas C. episcopo misistis, uera uel falsa suggestione fuerant impetrate, placeat uobis ut locum habeat illa indulgentie uestre clausura, ut dignitates quas petit habeat sine alterius lesione. Sane cum Ecclesiam Metropolitanam debeant subiecte  dieceses sequi, auferetur ab ecclesia uestra uniuerse turbationis occasio, ut secundum iura et dignitates cantoris cantor ecclesie sustineret sue ambitionis insaniam lentari. uarie quidem sunt consuetudines in ecclesiis Anglicanis; quedam habent decanum, quedam non, quedam thesaurarium, quedam non. In quibusdam cantor est minor, in quibusdam thesaurarius est maior; absit autem ut Sponsa Christi amicta uarietatibus, clericali, monicali, albi et nigri, linei aut lanei, pro unius ambitione sustineret pallium Ioseph aut Christi tunicam ita scindi!

Dominus L., prouidens turbationem hanc ex litteris sibi misse indulgentie securatam, suppressit  eas triennio, nec eis unquam uoluit uti. Porro sepe dictus B., litteras indultrices clandestina subreptione adeptus, fecit eas denuo reuocari et mitti domino G. quadam inextricabili prolixitate armamur. Ut enim huic malo consentire aut contradicere nos oportet, consentientes omni quod habemus iure spoliamur, contradicentes auctoritate illarum litterarum censura Ecclesie percellimur. Sed, uolente Deo, inde procedent iniurie unde iura sumuntur. Explorauit hostis occultus infirmitatem et defectum corporis mei, nec a persecutione cessabit donec uitam extorqueat mihi, et eueniat quod Achab idololatre dictum est de uita et morte Naboth: Occidisti insuper et possedisti [6 1Kb] . Unde archid. Lon. ante creationem et in creationem illius cantatoris  cum omnibus personis ecclesie contra eum solemniter appellauit. Audiuit enim et adhuc memoriter tenet illud Sapientie uerbum: Fili, si spiritus potestatem habens super te uenerit, locum tuum non deseras [7 1Kb] . In hac forma uerborum commendat in Dei et uestris manibus sortes suas.





EPISTOLA CCXIII. FRIDERICI IMPER. AD SALADINUM.

ARGUMENTUM.---Fridericus imperator petit restitutionem quorumdam locorum a Saracenorum preside S. alioquin ipsi graue bellum minitatur.

FRIDERICUS, Dei gratia Romanorum imperator, semper augustus, et hostium imperii magnificus triumphator, totiusque monarchie formatus moderator,  S. presidi Saracenorum, quondam uiro illustri, Ierusalem fugere exemplo Pharaonis.

Deuotionis tue litteras, multis ad nos retroactis temporibus destinatas, super arduis negotiis, tibi quidem, si fides uerbis fuisset consona, profuturas; maiestatis nostre ut decuit magnificentiam, suscepimus. Epistolarum nostrarum alloquiis magnitudini tue consulere dignum duximus; nunc autem quia terram sanctam profanasti, nos qui per eterni Regis imperamus imperium, in preside Iudee, Samarie et Palestinorum, in tanti sceleris presumptuosam et plectibilem audaciam, debita animaduersione decernere, sollicitudo imperialis officii nos admonet. Quamobrem, nisi occupatam terram ante omnia restituas, adiuncta satisfactione, sacris institutionibus  pro tam nefariis excessibus taxata, ne minime legitimum uideamur gerere bellum, a capite Kal. Nouembrium, euoluto anni spatio, terminum prestituimus ad experiendam belli fortunam in Campotaneo, et in uirtute sancte crucis, et in nomine ueri Ioseph. uix enim credere possumus hoc te latere, et ex scripturis ueterum, et ex historiis antiquis nostri temporis et facti nouitatem ignorare. Nunquid scire dissimulas ambas Aethiopias, Maurithumanam, Parthiam, Syriam, Persiam, ut Marci Crassi dictatoris nostri facta sunt prima turrita; Iudeam, Samariam, Mauritaniam, Arabiam, Chaldeam, ipsamque Aegyptum. Ubi, proh pudor! ciuis Romanus Antonius, uir insigni uirtute preditus, citra nitorem  temperantie et secus quam decebat militem a tanto culmine rerum emissum, minus sobrius Cleopatre inseruiuit amoribus: hec quidem etiam scire dissimulas Armeniam et alias innumerabiles terras nostre ditioni subditas? Norunt hoc reges, quorum cruore gladii Romani crebrius sunt inebriati. Et quidem in ipsa rerum experientia, Deo auctore, intelliges, quid possint nostre uictrices aquile ac cohortes diuersarum nationum; quid furor Teutonicus in pace arma capessans,

Quid caput indomitum Rheni; quod uindicus Hister,
Hister qui fugam nunquam nouit; quid Bauaria, quid Sueuus astutus; quid Franconia circumspecta, quid in gladio ludens Saxonia; quid Thuringia, quid Westphalia, quid agilis Brabantia, quid nescia  pacis Lotharingia, quid inquieta Burgundia, quid Alpini salaces, quid Fresonia in armento preualens, quid Bohemia ultro mori gaudens, quid Polonia suis feris ferior, quid Anchonitana Marchia, quid partes Illyrice, quid Lombardia, quid Tuscia, quid uenetia, quid Pisanus nauclerus; denique qualiter dextra nostra, quam senio arguis effetam, gladium uibrare didicerit, dies illa plena reuerentie et iucunditatis triumpho Christi te docebit.



EPISTOLA CCXIu. AD WALTERUM ROTHOM. ARCHIEP.

ARGUMENTUM.---Consolatio in exsilio.

Reu. Patri et domino WALTERO D. G. Rothom. arch., P. B., sal. in eo sine quo non est salus.

 Audiui et dolui quod quidam de familiaribus uestris querentes potius que sua sunt, non que Iesu Christi [8 1Kb] , frequenti litterarum instantia uobis suadere non cessant ut redeatis ad allia et pepones Aegypti, et ecclesiastice libertatis auctoritate reiecta patiamini uobis aures in perpetue seruitutis opprobrium subula perforari [9 1Kb] . Ecclesia quidem uestra, que est mater nostra, libera erat, sed hodie cogitur ancillari cum Agar [10 1Kb] . Ideoque migrastis ne uideatis Ecclesie uestre mala, sicut propheta lamentatur et dicit: Migrauit Iudas propter afflictionem et multitudines seruitutis [11 1Kb] . Utinamque sic curratis non quasi incertum sit et pugnetis non quasi era uerberans [12 1Kb] , sed ita cor uestrum stabiliatis in Domino, ut ipse tandem uos annumeret inter filios excussoris. Diligenter  in primis deliberate uobiscum, et, iuxta euangelicam parabolam [13 1Kb] , sedentes prius computate sumptus, et uidete si possitis ei cum decem millibus occurrere, qui cum uiginti millibus uenit. uidete quod solus Christus qui summa iustitia est, sit in causa tanti propositi; uerbum enim beati Petri est: Si pro Christo patimini, beati [14 1Kb] ; et adiungit: Nemo ex uobis patiatur ut fur aut homicida, aut ut alienorum appetitor [15 1Kb] ; sed si pro iustitia sustinetis, hec est gratia [16 1Kb] . Facit equidem mortem hominis pretiosam in confessoribus uita, in martyribus causa. In hac ergo pressura uexillum Christi et innocentie titulum per omnia preferatis. Aliter sane affligitur impius et aliter iustus; cumque pari modo agitentur unguentum  et cenum, ex uno fragrat suauitas et ex alio fetor exhalat; in eodem igne aurum rutilat et palea fumat. Sunt plerique qui Dominum in prosperis benedicunt iuxta illud: Confitebitur tibi cum benefeceris ei [16* 1Kb] : sed deficiunt in duris et in miseriis non subsistunt. Si autem flagellis Dominus uos interrogat in uoce exsultationis et confessionis et salutis dicite cum Psalmista: Bonum mihi, Domine, quod humiliasti me; iustus es, Domine, et rectum iudicium tuum [17 1Kb] . Nam testatur Apostolus: Non sunt condigne passiones huius seculi ad futuram illam gloriam que reuelabitur in nobis [17* 1Kb] . Beatus Iob filiorum morte, possessionum amissione, propriique cordis afflictione percussus, de iustitia Dei sentiens in bonitate dicebat: Cum expleuerit Deus uoluntatem  suam in me adhuc multa presto sunt ei [18 1Kb] . Apostolus inter angustias constitutus clamat: Infelix ego homo, quis me liberabit a corpore mortis huius [18* 1Kb] ? Et idem: Supra modum grauati sumus, ita ut tedeat nos uiuere [19 1Kb] . Considerans itaque quod breue hoc et momentaneum tribulationis nostre immensum glorie pondus operatur in nobis, dicit [19* 1Kb] non solum hoc si gloriamur sed et in tribulationibus nostris. Si ergo emuli nostri iactitant nunc se preualuisse in uanitate sua, sciatis quod gaudium eorum, ut uerbo Iob utar,  est ad instarpuncti [20 1Kb] , quorum finis interitus [20* 1Kb] , quorum sepultura asini [21 1Kb] , quorum retributio ignis et uermis. Inauditum est quod Ecclesie persecutores impune unquam euaserint ultricem illius manum qui potentes potenter punit [21* 1Kb] , qui semper superborum et sublimium colla propria uirtute calcauit. Nam si ad tempus supra dorsum iusti Dominus peccatores fabricare permittit, ei coronam glorie et eterne pulchritudinis ex ipsa impiorum malleatione componit. Sepe legimus et uidimus quod in quo modo quis iudicauit [22 1Kb] , iudicatur, et mensuram recipit pro mensura. Sapientie spiritus est qui dicit: Per que peccauit quis, per hec et punietur [22* 1Kb] . Pharao, submersus est quia submerserat infantes Hebreos [23 1Kb] . Golias occisus est gladio quo appetierat Dauid [23* 1Kb] . Aman in cruce suspensus  est, quam parauerat Mardocheo [24 1Kb] . Caueant igitur sibi quorum rebellio de prouincia uestra uos exire cegit; de his enim qui suis prelatis et sacerdotibus contumaciter sunt rebelles, scribit Osea propheta et dicit: Uxor tua in ciuitate fornicabitur, filii ac filie tue in gladio cadent; terra tua in funiculo metietur, in terra polluta morieris, et populus tuus de terra sua captiuitate migrabit [24* 1Kb] . In promptu est ut iudicet Deus causam uestram et uereor ne tempestiuius et grauius quam uelitis. Scio enim quod magnificentiam cordis uestri nunquam sic potuit absorbere tristitia, ut circum filios uestros affectio paterna degeneret. Scriptum est in libro Iob [25 1Kb] : Non te sic supprimat ira ut aliquem opprimas. Pastor equidem  pius subditis suis dura comminando denuntiat, que tamen ab iis pie conatur auertere, cumque zelo caritatis contra delinquentes seuiat, pro iis tamen si oportuerit mori desiderat. Simila quidem que offertur in craticula uel in clibano prius aspergitur oleo iuxta doctrinam Leuitici, ne per ignis uiolentiam comburatur; et uos conscientiam uestram ita caritatis et misericordie oleo perfundatis, ne ignis iracundie uertat in anime lesionem quod in uobis dispensatio celestis disposuit ad salutem. Mallem subditos uestros deuotione filiali redire ad uos, quam conuersos in arcum prauum et in malitia obstinatos penam celestis sententie incurrere. Quidam sumunt sibi de hostium suorum perditione solatium; ista, queso, consolatione renuat consolari anima  uestra; sed proponite ante oculos cordis uestri Dauid, qui cum in eum tentatio irrueret, persecutio grassaretur, affligeret emulus, malediceret suus, animam eius quereret filius, non reddidit retribuentibus sibi mala. Sollicitus enim de persecutoris salute et de morte inimici afflictus, exprobrari uoluit, nec sustinuit uindicari. Nimirum caritas patiens est, benigna est [25* 1Kb] , que tunc in Dauid, et in eius imitatoribus hodie, malitiam persecutorum humiliter tolerat, et eorumdem salutem officiose  procurat. Tu uero, amantissime Pater, custodi innocentiam et uide equitatem, quia sunt reliquie homini pacifico; facite de necessitate salutis et uirtutem, et peccatum conuertatis ad meritum, et pax uestra pacem que exsuperat omnem sensum [26 1Kb] apprehendat. Pax uestra in ianuis est. Nam sicut in Prouerbiis legitur: Cum placuerint Domino uie hominis, inimicos eius conuertet ad pacem [27 1Kb] . Secundum exigentiam stricti iuris uestris incumbit aduersariis pacem humiliter implorare; quos uestra constantia superbos inuenit et incorrigibiles, uestra inclinet humilitas. Modestia itaque uestra nota sit omnibus hominibus; mansuetudinem uestram audiant mansueti et letentur. Obtentu mansuetudinis non exspectate rogari, sed rogate que ad pacem  sunt. Suscipite in mansuetudine insitum uerbum, ut nec inferatis nec referatis iniuriam: hec est enim uestra mansuetudo nec inimicum fieri nec ultorem: hac uia dirigit Dominus mansuetos in salutem; si superexaltet misericordia uestra iudicium, si promptior estis ignoscere quam ulcisci, et sic iustitie zelus erga filios moueat patrem, ut saluatricem nunquam deserat caritatem. Inter subditos quidem uestros sunt plerique dyscoli et peruersi, qui quasi inquieta iumenta in iunctura non trahunt. Eos difficile est induci ad unitatem Spiritus sine qua omnis iunctura scissura est. Detrahatur ergo aliquid seueritati, ubi multorum strages iacet, donec annuntietis annum placabilem Domino, donec hostes  in filios et ira in gratiam conuertantur. Unum super omnia rogo ut cum ad pacis cautiones uentum fuerit iis formam lex diuina prescribat. Sic citra honorem Dei et obseruantiam ecclesiastice libertatis uestra uersetur intentio, sic sacerdotes Domini plena auctoritate induantur iustitiam ut in Christum aut eius Ecclesiam non redundet impunita presumptio. Non enim contumelia uobis sed Christo illata est, Moyses autem loquens ad incredulos et rebelles: Non est, inquit, murmur uestrum contra nos, sed contra Dominum. Nos enim quid sumus [28 1Kb] ? Cedat ergo uestra pax Deo ad gloriam et honorem Ecclesie, clero et populo ad quietem, ut ex hac parte, sicut prudentissime distinguit angelus: Sit gloria in excelsis Deo, et in terra pax hominibus bone uoluntatis  [29 1Kb] . Si alias pacem feceritis, erit in pace amaritudo uestra amarissima et dicetur: Pax, pax, et non erit pax [30 1Kb] . Poterimus etiam conqueri cum Lucano:

Libertas cum pace perit.
Recolite, queso, Pater, quam fecit rex Isrel Achab cum rege Benadab, que postea eidem Achab a populo suo uersa est in singultum. Ut multa colligamus in summa, pax, queso, uestra plene restitutionis beneficium cum honore Dei et ecclesiastice libertatis integritate contineat. Circa satisfactionem uero penitentium plurimum de austeritate recidat  misericordia, transeat uindicta in gratiam, in mansuetudinem disciplina.



EPISTOLA CCXu.

Ad fame labitur dispendium iudicis gloria, qui, spreto paupere, prostat donis inhians locupletum. Meorum quidem plenitudini uotorum accreuisse confiteor, quod a me uestre liberalitatis gratia mei qualitatem carminis implorauit. Exarationem itaque, quam pre manibus habemus, angusti conditio temporis et precipitata scribendi festinatio iucunde postulant reformari. Tanti namque iudicis examen reformidat, utpote nec persuasionis rhetorice picturis uenustata, nec efficacibus armata sententiis, sed macilente rationis ieiunio deturpata. Si quid igitur tenue, si quid superuacuum discretio uestra  reperit, lima diligentior castiget; nec enim onerosum censebo, si mee delictum ignorantie tante persone castiget examen. uir tanti nominis, uir adeo promulgate rationis qui nec fame mendicet dispendium, nec sanguine supplicet aliene.

Dic, homo, quid sit homo, qui uanitati similis est, cuius dies sicut umbra pretereunt [31 1Kb] , tuam prius originem inuestiga, tue generationis ordire principium, et tunc uel regum applaude natalibus. Regum omnium principium ac totius humane multitudinis primus homo primum exstitit seminarium: huius ergo reuolue primordia. Quo se iactat sanguine, quibusue natalitiis progeniem nobilitat nascituram? Terra siquidem mater eius fuit, uetus et longeua  humani generis nutricula. Cui de limo plasmato in fragile corpus luteum, beneficium Dei uite celestis insufflauit spiraculum. Ecce humani generis nobilitas, ecce humane sublimitas iactantie, ecce gloria parentele! Sed quomodo sustinebit descendere purpuratus, quomodo regie maiestatis assessor humiliabitur? Quomodo regalis glorie festiuitas popularibus erit pius et plebeie complanabitur seruituti, ut eadem sanguinis dominatio cum populo sit communis, ut similis sit procreatio seruorum et regis, ut regium germen et uulgus ex iisdem constet elementis? descendat rex a glorie sue solio, sacco indutus pro purpura, et regali caput maiestate sertatum cinere respergat et cilicio, nudis pedibus calcet humum, et reuoluens atauos se  a paupere agricola fateatur progenitum. Factus est de limo terre hominum homo pater primus, cuius de limi fecibus est homo in sobolem propagatus. Peruerse generationis origo concepit negligentiam in primum Creatoris preceptum, cuius statim recepit talionem in retributionem et in scandalum. Recepit sue posteritatis improperium, pro lapsu obedientie mortem, pro negligentia seruitutem, denique datum est ei pro conditione uiaticum, ut ex sudore laboris continui, uite mortalis et caduce miserum sustineret denarium. Cur ergo recolis proauos, quorum si reuoluas originem, tutius est  tacuisse quam iactasse principium? declinanda est suasio que plus habet detrimenti quam commodi, plus turpitudinis quam honesti, precipue in conspectum sapientium, a quibus nequit, quod salutis eliminet incommoda, quod honore debito spoliet honestatem. Pro tempore et moribus hominum innouari condecet, maxime his temporibus in quibus utilitas preponderat honestati. Benedictus Dominus Deus Isrel qui temporibus nostris et pauperibus pacem et Ecclesie antiquam reformauit honestatem. Diuinum munus et omnium bonorum bonis declamandum confitemur uitiis accessisse iudicem, moribus fundatorem. Exaltatum est solium iustitie, rebusque suus ordo sub rege clementissimo restituitur, qui nouit reddere que sunt Cesaris  Cesari et que sunt Dei Deo. Porro candidioris fortune adeptus est gloriam, qui diem perditum iudicat, in quo pro perditis moribus agere non contingit. In cuius curia sic addiscitur militia ut non dediscatur honestas. In castris eius nec obsequium paremio nec uirtus reuerentia defraudatur, qui non attendit merita, sed meritis antecedit uniuersos.



EPISTOLA CCXuI. AD ABBATEM ET CONuENTUM CROYLANDIAE.

ARGUMENTUM.---Implorat Petrus or. omnium suffragia.

PETRUS dilectis in Christo dominis et amicis H. Dei gratia abbati et conuentui Croylandie, salutem  in eo sine quo non est salus

A domino Cantuariensi uocatus, et tractus, tempestiue Northmanniam transfretare decreui, longius forsitan profecturus. Non est enim in homine uia ipsius, et licet uias suas homo disponat, solius Dei est dirigere gressus eius [32 1Kb] . uos itaque in spiritu humilitatis et affectione deuotissime precor, ut uotiuis precibus uiam meam Domino commendetis. Imperfectum meum et insufficientiam corporis mei pia compassione uideant oculi uestri, ut uirtute orationum uestrarum conualescat infirmitas ad laborem, et labor fructificet in salutem. Docet uos experientie liber quantum de se desperantibus et in aliis sperantibus, diffidentibus de meritis suis et de aliorum sanctitate confidentibus,  fides uel oratio proficiat aliena. uirtutem aliene intercessionis in filia Chananee [33 1Kb] , in Lazaro [34 1Kb] , in puero centurionis [35 1Kb] et reguli [36 1Kb] , ceterisque quam pluribus, iugiter euangelizat Ecclesia. Petrus apostolus de manibus Herodis et ab omni exspectatione Iudeorum oratione Ecclesie liberatus euasit [37 1Kb] . Denique Doctor gentium inter imminentium discrimina tentationum sanctorum orationes humiliter implorabat: Obsecro, inquit, uos per Dominum Iesum Christum, ut adiuuetis me orationibus uestris apud Deum [38 1Kb] . Ego autem puluis et cinis et uermis in comparatione beati Pauli et cunctis miserabilior hominibus, sanctarum instantia precum uehementius  egeo, atque micas, que cadunt de mensa dominorum meorum offerentium Deo placabiles hostias, auido et famelico appetitu mendico. Scitis quod omnes unum in Christo sumus, et ex uniformi conuexione membrorum consistens Ecclesie integritas uobis circa uestri proximi necessitatem regulam misericordie et compassionis indicit, ut onus meum indiuisis affectibus et quasi unanimi cordis humeris supportetis. Quocirca uos obtestor in unitate fidei, in sanctorum communione, et in unius confessione baptismi, ut pias affectiones uestras excitet circa me uinculum caritatis, lex nature, compassio prompta, uinculum fraternitatis et spiritualis obligatio promissionis olim in uestro capitulo facte, amoris exhibitio, debilitas mei  corporis, uie discrimen, et deuotio supplicantis. Charitas nunquam excidit, nec excidere potest oratio, uel aliud, quidquid pro Christo ex caritate impenditur. Oratio uestra in sinum uestrum reuertetur. Nunquam enim alicui deficit, quod per illum alii proficit; imo crescit gratia ex impendio, et lechytus olei tanto plenius exuberat, quanto copiosius ex ipso mater uirtutum caritas uasis que offeruntur infundit.

Bene ualete, uniuersi et singuli, et apud misericordem Deum meorum, queso, uulnerum doloribus oleum misericordie infundatis.



EPISTOLA CCXuII.

ARGUMENTUM.---Commendatio cuiusdam abbatis  post mortem.

Erit fortasse, qui macilentam et exsanguem presentis epistole fastidiat nuditatem; sed sicut usui aduersatur inter lacrymabiles cari funeris exsequias solemni uestium apparatu fulgere, ita in tam lugubri et singultuosa materia non decuit orationem exquisitis uerborum flosculis lasciuire. Si enim facunda sermonis suauitas lectoribus blandiretur, dum animos sua dulcedine fascinatos in sui consideratione suspensos alliceret, legentibus exhibende compassionis furaretur affectum. Cumque ita uobis non legenda, sed lugenda destinemus, in presentibus litteris non ornatum attendere, sed ploratum, non uerborum uenustatem, sed fletuum ubertatem. Non enim uobis exarauimus que diu  dolor improbus elimauerit; sed que de pleno lacrymarum et amaritudinis haurientes atramentario, dolor ipse dictauit, dolor, inquam, qui quadam iacture irreparabilis singularitate, doloribus preponderans uniuersis usque ad illum calamitatis gradum nos detrusit, ut plurimum dignitatis plurimumque consolationis dolori nostro uideatur accedere, si pre ceteris miserabiles uideamur. uos igitur, domini fratres dilectissimi, rogamus et obsecramus in Christo Iesu, quatenus nostre condoleatis miserie, non ut quodammodo quasi massa doloris in uobis decrescat, sed usque ad afflictos condolentium per passionem deriuetur. uerum  uicem supplebit solatii si nostrorum infortuniorum acerbitatem tante estimationis apud uos esse nouerimus ut affectum miserationis possit ab omnibus extorqueri. Cur autem habent dolendi principatum pre ceteris lugentibus ambiamus, nullus si nostrorum fletuum causam cognouerit mirabitur, sed auaram lacrymarum et pene insensibilem uestri cordis duritiam causabitur, non satis lacrymis indulgere. Decessit enim, decessit, et corpore mortis huius liberatus est, Pater et pastor noster bone memorie, dominus G. Blesensis abbas. Cuius uite meritum si ad plenum styli officio prosequamur, pene blandientibus erimus affines, nec inuidiam mendacii poterimus declinare. Nam, sicut uita eius supra hominem pene exstitit, ita supra fidem est quanta uirtutum fuerit in eo,  dum uiueret, plebescens infinitas. Ceterum, si mores eius ad unguem compositos leniter et tepide delibemus, sibi simulacrum detractionis inducet remissior in commendatione sedulitas; propriis non derogare est paucas ipsorum uirtutes attingere, dum pars earum elegantior sepulta silentio pretermittitur, et ad lucem publice cognitionis uidetur erumpere. Sanioris enim censuimus esse consilii prosequi castigatius, et infra ueritatem sui meriti restringere titulos, ut nos potius lector parcos ueritatis et uere laudis auaros inueniat, quam prodigos falsitatis. Ille etenim fuit, qui sic prefuit, ut plus prodesse appetens quam preesse, nunquam cesse dedisceret, nec singularitatem prelationis,  sed conditionis qualitatem attendens omnibus se socium exhibuit uel ministrum. Legerat enim: Qui maior est uestrum, fiat sicut iunior, uel qui precedit sicut qui ministrat [39 1Kb] . Magistrum itaque nullus hunc sensit, nisi cuius peruersitas magistratus uirga fuerat reprimenda. Quippe quamdam in eo suauem et delectabilem pietatis et iustitie misturam temperauerat mater uirtutum discretio, ut nec magistrum diffiteretur in patre nec patrem in magistro desciret. Sic utrumque seruauit in altero, ut in eo nec indignationem prelati paterna benignitas desereret, nec inter paternos affectus dormiret magistralis seueritas discipline. Sic in arca discreti pectoris uirgam et manna repositum seruauit; sic oleum misericordie uino districtionis commistum; ut in  sanandis uitiorum uulneribus Samaritani nostri diligentiam reformaret et quod scriptum est et nouerat: Os quod mentitur occidit animam [40 1Kb] , non minus mendacium quam homicidium abhorrebat. Sic misericordie uisceribus affluebat, ut quodam compassionis participio uelut appropriatum suis adnumeraret incommodis quidquid proximum infestabat. Sentiebat enim cum Apostolo dicente: Quis infirmatur et ego non infirmor? quis scandalizatur et ego non uror [41 1Kb] ? Ceterum tanta uirtute largitatis enituit, ut probrose uenditum reputaret obsequium, quod amicus precibus extorsisset. Manu  enim munifica petitionem preueniebat amici, tanquam necessitatem presagiens rogati. Quam diffuse uero in eleemosynarum largitione affectus uniuersos laxauit, continua pauperum lamenta testantur, qui sicut nos de pastore sublato inconsolabiliter conqueruntur. Quam sollicitus in susceptione hospitum exstiterit, quam liberalem, quam deuotum erga susceptos se exhibuerit, ipsa melius attestatur experientia, quam sufficiat sermo noster exprimere, etiam si refloreat duplicata in nobis gratia Tulliani eloquii. Non enim querulus sed sedulus, non sospiciosus, sed officiosus economus, omnia, que impendebat humanitatis obsequia, quadam iucunda et solemni uultus hilaritate que omni pretiosior est obsequio serenabat. Nouerat enim in hospite Christum  suscipi et in fine dicturum: Hospes eram et collegistis me [42 1Kb] . Quam solerti uigilantia rebus sibi commissis excubauerit, fide perhibet oculata domi exuberans uictualium plenitudo. In exigendis quidem edificiis perspicax redintegrationi dirutorum efficaciter insudabat, quod aptissime confitetur tam constructio nouorum quam eorum reparatio que consumpserat edax inuidia uetustatis. Et quod familiarius ad cumulum emendationis accedit, libertatem remissius agendi que ceteris abbatibus clementius indulgetur, ita suos monachos intra uite arctioris terminos coarctauit, ut non haberet uita subiectorum districtior quid de abbatis laxiore licentia murmuraret. Ut autem sub expeditiore compendio  diffusam sue laudis materiam concludamus, uita eius nil aliud quam quidam honorum conuentus et quedam uirtutum congeries, formam morum et exemplar uiuendi prebuit uniuersis. Licet autem tam multiplici uirtutum eminentia scalam sibi erexerit ad eterna, sciens se non habere hic manentem ciuitatem, sed futurum inquirens, tum quod presentis uite iter sine aliqua terrene conuersationis macula nequaquam exstiterit, uestre gratiam fraternitatis exoramus in Christo, quatenus uestrarum orationum instantia pretaxati patris nostri suppleat imperfectum; uestre etiam supplicamus caritati, ut ita presentium latori munificentie uestre suffragentur beneficia, ne uiatici officii carentia iniunctum sibi retardetur officium.



EPISTOLA CCXuIII.


ARGUMENTUM.---Gratulatio pro Carnotensi episcopo electo, et impedientibus responsio.

Charissimo domino et Patri, Dei gratia Carnotensi electo, suus P. B., salutem in auctore salutis.

Diu antequam desideratissimam nobis uestram faciem uideremus, sicut unguentum effusum fuerat nomen uestrum. Nec enim abscondi poterat lucerna sub modio [43 1Kb] , super Ecclesie candelabrum exaltanda. Ubi autem placuit ei qui uos segregauit, ut  ei in ecclesia Beate uirginis Matris sue residuum uite uestre offerretis sacrificium uespertinum; uenimus sicut regina Austri uidere sapientiam et honestatem [44 1Kb] , quam in uobis fama publica predicabat. uenientes itaque, sicut audiuimus, sic uidimus, nisi quod minor erat fama quam ueritas; fameque decursus aut per inuidiam, aut per insufficientiam multa de substantia rei tacendo retardat. Gratias autem ago opifici gratiarum qui talem nobis contulit in pastorem et episcopum animarum nostrarum, qualem ecclesie nostre necessitas exigebat. Necessarius equidem nobis erat, qui alienata reuocaret, consolidaret fracta, lapsa erigeret, congregaret dispersa, errata puniret, prohiberet illicita, inordinata componeret, roboraret infirma  et perdita restauraret. Nil est quod in uobis causari possit emulus, preter habitus uilitatem. Porro iehsu sacerdos magnus in sordidis uestibus apparuit Zacarie. Quidam preterea insufficientiam etatis uestre submurmurant. uerumtamen, sicut frequenter dico, si iuxta fatalitatis excursus tributum senectutis soluitis, nichilominus homo interior, qui secundum Deum creatus est, de die in diem renouatur in uobis. Meminique legisse in Iob [45 1Kb] , quod in antiquis est sapientia, et in multo tempore est prudentia. Sunt aliqui forte, qui in spiritu scissure adhuc habitantes murmurant in electione, machinati sunt in regalium ablatione, sed in tertio in consecratione uidelicet, nocere non poterunt. Prostratus est Golias in tertio lapide et magi in  tertio signo defecerunt [46 1Kb] . Quod autem importabilius est, hi qui hodie uobis porrigunt libellum repudii, iactant se in posterum uestram gratiam plenius habituros, eo quod ius regale, et uestras uobis segetes ademerunt. Factum Absalon possunt isti trahere in exemplum; qui ut Ioab sibi gratiam sui patris acquireret, segetes illius legitur incendisse [47 1Kb] . ue tamen homini per quem scandalum uenit [48 1Kb] . uos autem, si quis aduersum uos spiritum sue temeritatis insibilat, cum patientia sustinete. In patientia enim uestra possidebitis animam uestram. Scio quod iuxta uerbum prophete [49 1Kb] Dominus aperuit uobis aurem ut sciatis sustinere obloquentis iniurias. Dedit uobis etiam linguam eruditam  ut sciatis quando oporteat uobis proferre sermonem. Dissimulate igitur quia habetis in Domino huiusmodi dissimulationis exemplum, sicut in Isaia legitur [50 1Kb] : Mentita es, inquit, et non es mei recordata, neque cogitasti in corde tuo, quia ego tacens, et quasi non uidens. Exemplo etiam illius qui dorsum posuit ad flagella, sustinete, ut supra dorsum iusti fabricent peccatores. Tanto minoris apud uos debet esse uestrorum emulorum detractio, quanto uiliores inter ceteros reputantur. Sane maiores et meliores ad instantiam illorum qui uos diligunt ex affectu, redierunt ad cor. Conuersa est procella in  auram, motus quoque tempestuosos et inconsultos blandior et prudentior oratio temperauit. Ad Bathoniensem itaque episcopum qui, sicut mihi per suas significauit litteras, desiderio desiderat uos uidere, festinanter excurro, uester cum eram uobiscum, nunc autem uestrior, uestrissimus cum redibo. Rogo autem uos in ea humilitate, in qua Dominum orare quis potest, ut detis uoci uestre uocem uirtutis, et me ad obsequium uirginis gloriose de dimidio integrare uelitis. Unam petii a Domino, hanc requiram ut inhabitem in domo Domine mee [51 1Kb] . In omnibus enim requiem quesiui, et in hereditate ipsius morabor, atque in domo eius uitam meam ducere et finire proposui, in qua omnia fidei Christiane sacramenta percepi. Et licet  alibi mihi maiores diuitie offerrentur, dico tamen cum Gedeone, quod melior est racemus Ephraim uindemiis Abiezer; meliorque est mihi dies una in atriis istis super millia [52 1Kb] . Quia igitur in manibus Dei et uestris est, ut inueniam requiem aut uagus sim et profugus super terram [53 1Kb] , cum ex migratione mea nichil erga alios de uestra largitione deperiat, et me omnino uindicetis in uestrum, in manibus Dei et uestris constituo sortes meas.

Bene ualeat carissimus meus dominus, et omnes qui eum diligunt ex affectu.



EPISTOLA CCXIX. AD HENRICUM REGEM ANGLIAE.

Audiuimus quomodo Ierusalem destructa est, et  quomodo crux, in qua Christus nos redemit, capta est. Rex Ierusalem in Babylonem ductus est; omnes ciuitates et munitiones, preter Ascalonem et Tripolim, capte sunt, et adhuc utrum Ierusalem poterit canibus immundis resistere, dubitatur. Dominus rex Sicilie, auditis his rumoribus, statim se cilicio induit, et per quatuor dies plangens et a facie hominum se abscondens, illi terre succurrere pro posse suo anxie et constanti deuotione promisit. Cardinales autem, de assensu domini pape, inter se firmiter promiserunt quod, abiectis omnibus diuitiis et deliciis, predicabunt crucem Christi non solum uerbo, sed opere et exemplo, et euntes mendicando accipient crucem Christi, et predicabunt  et precedent alios in terram Ierusalem. Statuerunt etiam, de assensu domini pape, firmissimas treugas inter omnes principes Christianos usque ad septennium, ita quod quicunque guerram contra Christianum medio tempore mouerit, maledictioni Dei et domini pape atque excommunicationi omnium prelatorum uniuersalis Ecclesie subiacebit. Firmiter etiam inter se promiserunt, quod de cetero nulla munera recipient ab aliquo qui causam habeat in curia, sed ea tantum recipere poterunt, que fuerint pro eorum necessitate donata uel missa et non ascendent in equum, quandiu  terra, in qua steterunt pedes Domini, fuerit sub pedibus inimici. ualete.



EPISTOLA CCXX.

Excursus seculi, tendentis ad exitum incessanter, humane conditionis miseriam tot errorum laqueis irretiuit, tot aduersionum contagiis maculauit, quod multi, despectis Sion faribus, excelsa Samarie conscendentes suas liniunt preces bitumine dogmatum heretice prauitatis, et sub quadam humilitatis specie sue elationem anime palliantes, cuius tumoribus ultra modum interius efferuntur, habitatores Ierusalem non metuunt aspernari, et in se ipsis suum adipem concludentes, non uerentur illud incurrere maledictum, quod qui despiciunt Sion et confidunt in montem Samarie, dicentes:  Non est nobis pars in Dauid, nec hereditas in filio Isai [54 1Kb] , quibus posset Dominus merito comminari: Mittam famem in terram, non famem panis, nec sitim aque, sed audiendi potius uerbum Dei [55 1Kb] , quia ipse uult neminem perire; imo in amplexus occurrit reuertentium filiorum. Opus celestis seminis suis adhuc committit fidelibus dispensandum. uerum, licet in omnem terram insonuerit sermo Dei, cum celi eius gloriam enarrarent, et adhuc per locorum antistites qui a sede apostolica in partem sollicitudinis sunt uocati, effundatur imber euangelice ueritatis, sic tamen uelut in ortu crescentis Ecclesie Doctor egregius profitetur. Oportet hereses esse ut qui probati erant, manifesti fierent [56 1Kb] . Ad presens  plurimi de peccatorum pondere deprimuntur, et obscuratur insipiens cor eorum, ut ad rectitudinem anfractus non reuocent quo sequuntur, nec uocitent cum Propheta: Libera me de sanguinibus, Deus, Deus salutis mee [57 1Kb] ! sed uelut domus exasperans et preuaricans legem Christi, ad amaritudinem doctrine prosiliunt insensate; pabula celestis eloquii contemnentes et animas simplicium occultis tendiculis captiuantes. Sane inter ceteros, sicut nostris est auribus intimatum, tanta in Narbon. prouincia excreuit copia perfidorum quod deficiente materiali gladio, spiritualis contemptui habeatur, et obrepat in catholicas propagines corruptio lambruscarum, dum ad tuitionem illorum qui nondum tanquam plumbum in pestilentie pelagus  sunt demersi [58 1Kb] , et erectionem eorum, si potest fieri, qui iacent in latibulis cecitatis, nullus ibi murum pro domo Domini se opponat nec ascendere audeat ex aduerso. Licet autem rumor huiusmodi ficuum fatuarum ad audientiam quorumdam religiosorum ascenderit, et ipsorum animos ad fontes sue scientie deriuandos foras commouerit contra ipsos et aquas diuidendas cum feruore, ipsis in plateis, quia tamen si non mittuntur, auctoritate propria non sunt ausi assumere officium predicandi, ne cum Dathan et Abiron quos terra uiuos absorbuit acciperent portionem [59 1Kb] , non est qui  causam Dei alleget populo deuianti oliua non zelus domus eius nos comedit [60 1Kb] , qui nobis immeritis concessit in eminenti specula residere, uolumusque cum infirmantibus infirmari et apponere paterna consilia, quibus exhibeatur uulneribus medicina: et curam, quantum in nobis fuerit, recipiat etiam plaga tumens d. t. p. a. s. m. qu. iuris probatis quos ad id uideris idoneos exsequend. qui paupertatem Christi pauperis imitando, in despecto habitu et ardenti spiritu non pertimescant accedere ad despectos, in remissionem studeas iniungere peccatorum, ut ad eosdem hereticos festinantes per exemplum operis et documentum sermonis eos, Domino concedente, sic reuocent ab errore, quod nisi frontem eorum atterat impudentia culpa  frequens, et de his merito possit dici: Frons mulieris meretricis facta est uobis; erubescere noluistis [61 1Kb] , per spem illud Euangelii se gaudeant consecutos: Ne timeas, grex pusille, quia Patri meo in te complacuit [62 1Kb] : ac id religiosi assequentes Salomonis, uidelicet qui arguit hominis uias g. mag. quam his qui loquitur q. delectant, redeundo cum exsultatione, de sparso semine manipulos ualeant reportare.



EPISTOLA CCXXI.

Episcopo uacien., spiritum consilii sanioris.

Sal infatuatum esse diceris, non habens sapientie condimentum. Sed interrogamus te, si unquam legendi studium ad illum Leuitici locum te adduxit,  ubi sal in omni sacrificio iubetur apponi [63 1Kb] . Porro si affirmando responderis, argui poteris de contemptu, cum non sint opera tua discretione condita. Sed ut hanc obiectionem effugias, in umbram excusationis allegabis mandatum illud uagum oculum preteriisse, uel linguam precipitem non exspectasse, lentum ingenium uel saltem infidelem memoriam paratam dispersisse, si quid ei circa talem materiam imaginatio commendauit, et ne in his deesse tibi probationis copiam conqueratis, actus cui perhibeant testimonium necessitati et ille processus iniquus aduersus dilectum filium uacien. prepositum euidenter ostendit quod talem in te iurisdictio habere debet effectum, qualem gladius bis acutus in manibus furiosi. Postulaueras siquidem  absolutionis beneficium ab eodem, quia sacerdotem quondam non tue iurisdictioni subiectum pro iniuria, quam idem tibi intulerat, ut dicebas, dum in Albensi Ecclesia prepositure fungebaris officio, nudum ad uelle tuum, ut quarumdem litterarum tuarum uerbis utamur, in tua fecisti presentia fustigari. Cumque se prepositus per litteras excusaret, proponens quod hoc non licebat eidem sine mandato sedis apostolice spirituali, tu paratas habens ad omnem impetum tuum excommunicationis sententias, aduersus ipsum uerba satis exprimentia excommunicationis affectum temere  protulisti, et quasi illud non sufficeret ad offensam, eumdem prepositura uacien. Ecclesie spoliasti, licet ad exsequendum crucis negotium, non a quocunque, sed a sede fuisset apostolica deputatus. Ex hoc itaque terhate tales tibi elicias questiones: primo si odium in prepositura conceptum in episcopatu portare debuisti, sic retinendo rancorem ut mora preter morem plus indignationis adiiceret cum factus potentior potentius uindicaberis: qui in minori officio forte quia possibilitas defuit preteristi. Secundo, si ordo sacerdotalis uel saltem illius reuerentia, qui per sacerdotale ministerium in altari Deo Patri pro salute humani generis uictimatur, tanti tibi esse debuerit, ut non exponeres nudum sacerdotem ludibrio exacuens in ipsius  contumeliis et uerberibus uelle tuum. Quarto, si ad Christum et sedem apostolicam respectum tantum habere debueris, ut hominem tam honesti testimonii non antequam iniunctum sibi exsequeretur crucis negotium excommunicares, et prepositura et rebus aliis contra iustitiam spoliares. Collige igitur sequelam huiusmodi questionum, ut ex prima diligens dicaris odii conseruator, secunda uero affectuosus sacrilegus; tertia satis insipiens, quarta presumptuosus nimium et inimicus iustitie censearis: unde aperias oculos tuos et uideas si super his precesserunt palpebre gressus tuos et factum deliberationis iudicium exspectauit. uerum cum sedes apostolica et frenum opprimentium et refugium debeat esse oppressorum, nos tam tuis  quam uacien. Ecclesie capituli litteris diligenter auditis, promulgatam a te in eumdem prepositum ex causa predicta excommunicationis sententiam, si tamen sententia dici debeat, decernentes penitus esse nullam, ipsi preposituram restituimus, sic subtractam siue adhuc illam in manibus tuis retineas, siue alium intruseris in eamdem, mandantes illum quatenus ipsum in illius prepositure corporalem possessionem inducant et tueantur inductum; detentorem si quis forsitan apparuerit post mandatum eorum infra 10 dies plenaria sibi restitutione prouiderit, omni beneficio ecclesiastico et officii exsecutione priuantes, contradictores alios per censuram ecclesiasticam compescendo: super aliis  nichilominus substantiis eidem satis fieri faciant competenter. Tibi quoque districte precipimus, ut non solum super his prefato preposito nichil difficultatis opponas, uerum etiam expensas et ablata restituas uniuersa, teque nostro conspectui representes, ut super promissis et etiam signo crucis abiecto, sicut accepimus, apud apostolicam sedem addiscas quid modestiam deceat pastoralem: ceterum, quia quales sint tue sententie, satis tu ipse potes agnoscere, nisi religaueris impetu rationem, ut puniaris in eo in quo dignosceris deliquisse, presentium auctoritate statuimus, ut nullam de cetero in sepe dictum prepositum sententiam ferre presumas, nec cum communi consilio totius capituli uacien. alioquin robur non obtineat firmitatis.





EPISTOLA CCXXII. CAPITULI uIGORNIAE AD PAPAM INNOCENTIUM.


INNOCENTIO pape capitulum uigornie.

Euangelicum rete, propitiante Domino, sanctitati uestre commissum, sic maxime uestris in manibus prosperabitur ad questum, si discretionis clauo ibi appensius traiiciatur in fluctibus, ubi uberior piscium copia confluat in capturam. Hoc in dextra nauigii ex uoce Domini expeditius proueniet cum excellentia apostolatus uestri in consueta mansuetudine susceperit uota supplicantium, promouerit ad gratiam quod uniuersalis Ecclesie procurat incrementum. Sedit in diebus antiquis in cathedra Wigorniensi Wulstanus pontifex, rexit eam directus a Domino, ampliauit religionem, dotibus cumulauit, uirgini  uirginum consecrauit; quomodo ad uitam uir simplex, et rectus, ac timens Deum; quomodo ad mortem conscius celestium et domesticus Dei, quam in uita uenerabilis et in morte exstiterit gloriosus documenta signorum, que nobis reliquit antiquitas, argumentis perspicuis probunt. Quorum eo subsistit fides firmior, quo adhuc non desinit nobiscum miracula operari, magnifice quidem quia ad gloriam nostram, quia temporibus nostris salubriter, quia ad prouentum subditorum, quatenus nouis superuenientibus renouentur uetera, recaleant frigidi, ut qui non crediderunt uerbo signi prioris, credant uel uerbo signi sequentis. Ut autem sancte paternitati uestre liqueat que nobiscum operatur Deus prodigia super terram, misimus de gremio Ecclesie nostre  uiros fide dignos, qui fidem fideliter faciant eorum que uiderunt modo, quem iis discretionis uestre prudentia prefixerit ad fidem. Paternitatis itaque uestre pedibus aduoluti postulamus et obsecramus in Domino quatenus auctoritas sedis apostolice deuotioni filiorum assistat, annuat petitioni, ut annumeretur in catalogo sanctorum in terris, quem ut credimus ascripsit Deus numero ciuium suorum in celis. Confidimus enim quod in hoc incolumitas sedis uestre prosperabitur in Domino, si promoueantur uota fidelium, si diebus uestris augeatur honor sanctorum. Sanctitatis uestre incolumitatem, quam ut decet in Domino tam deuote quam debite desideramus, in tempora diuturna conseruet Altissimus!





EPISTOLA CCXXIII. FRATRUM MAI. MON. AD EPISC. NANNETENSEM.


Episcopo Nannetensi fratres Maioris Monasterii.

Cum dominus Mattheus de Lire, pro horrendo et horribili facto, quod in nostre et totius Ecclesie iniuriam perpetrauit, in sententiam excommunicationis inciderit, qui audiunt mirantur quod occasione mandati apostolici a uobis sub generali forma recepti, pretermissa uel penitus diminuta illa qualicunque satisfactione, quam ante impetrationem eiusdem mandati pro illo delicto nobis promiserat, ad eius absolutionem procedere  intendatis. Licet enim illa que satisfactio dici non debet, ad quantitatem delicti sufficere non deberet,  nos tamen ea que pacis sunt querentes eam parati sumus recipere, sicut ad eiusdem Matthei petitionem de bonorum fuit consilio prolocuta et ab utraque parte concessa. Unde paternitatem uestram exoramus et petimus quatenus, ne pene facilitas alios ad consimile factum inuitet, uos intuitu Dei et amore beati Martini in hac parte erga nos et Ecclesiam nostram taliter habeatis, ne Ecclesia nostra, que se uobis in bonorum spiritualium et temporalium participatione deuotam exhibet, in illius paupercule satisfactionis diminutione sentiat se grauatam: imo uos murum pro domo Dei Isrel taliter opponatis ut pene formidine alii ab excessu consimili retardentur, nosque uobis ad grates uberrimas teneamur.



EPISTOLA CCXXIu.


Intra paterne claustrum memorie residet deuotionis regie magnitudine promerente, bonum materia et requeti excitata digis ut superne benedictionis rore perfusa sospitatis gratia uigeas, et tandem ad beate lucis gaudia peruenire merearis. Hoc utique desiderium ab olim in nostro pectore feruebat, eoquo potius suscepit incrementa feruoris, quo, licet immeriti sedis apostolice residentes, et pastoralis gerentes onera officii, pro tua et cunctorum salute tenemur amplius uigilare. Principalis ergo exhortatio mea querit et petit instantius ut intente considerationis oculos habeas ad redemptorem Dominum nostrum Iesum Christum, gerens in tuis uisceribus  figuratum, sua beneplacita prosequi delecteris, et pensans proinde quod huius mundi figura preterit, quodque abierunt et abeunt reges et principes ceterique subiecti corruptioni; nulloque quod nascitur sub sole habente stabile firmamentum, in diuini nominis amore persistas, edificans prudenter in supernis, inferioribus ueluti transitoriis et caducis sua uilitate contemptis, ut in regnum celestis glorie perenne, que non deficiet nec peribit, tibi constituas mansionem. Ceterum cogitantes non sine magno compassionis affectu circa delatas oppressiones et angustias terre sancte, quas uidimus et propria manu palpamus, in minori officio constituti, ac desiderantes de cetero ne totaliter pereat si sibi subsidio tali prouideri possit, mentem meam super hoc aperire decreuimus  per litteras speciales, quas per tales uobis et fratribus uestris suarum dono uirtutum earum multiplici et acceptum ei duximus dirigendas. Ideoque regalem magnificentiam cum paterna fiducia rogamus et hortamur attente, quare apud eumdem ad id preces tuas officialibus studiis interponas, ita quod exinde retributionis eterne percipias incrementum. Ut autem tibi nostra plenius intentio pateat, credimus quod indubitanter sic ab ore nostro prolata que talia super passis omnibus ex parte nostra tua duest excellentie referendam. Nec mireris quod bulla nostra non exprimens nomen nostrum est  appensa presentibus, que ante consecrationis uel benedictionis nostre solemnia transmittuntur. C. . . . . . . hi qui fuerunt in Romanorum electi pontifices consueuerunt in bullatis litteris inde sue consecrationis munus modum huiusmodi obseruare.



EPISTOLA CCXXu. AD ARCHIDIACONUM SARESBERIENSEM.

ARGUMENTUM.---Deprecatoria.

Reuerendo domino suo . . . . archidiacono Saresberiensi, PETRUS suus B., salutem et uisceribus abundare in me.

Loquar ad dominum meum, cum sim cinis et puluis. Namque de natiua eius benignitate presumens,  eumdem, licet ecclesiasticis occupationibus implicitum, confidentius interpello. Si enim aliquid minus circumspecte dixero, quod liberalem domini mei frontem possit in rugam contrahere, scio tamen eum legisse illud propheticum: Dominus mihi dedit linguam eruditam ut sciam sustentare eum qui lassus est uerbo [64 1Kb] .

Recolere potest reuerentia uestra, benignissime Pater, quam deuote et quam diu in ministerio Ecclesie uestre militauerim, quam exiles fructus reportauerim ex labore. Oportet siquidem, iuxta Apostolum, agricolam laborantem de fructibus suis percipere. Quis enim unquam suis militat stipendiis [65 1Kb] ? aut quis non est transgressor legis, si  mercenarii sui denarium usque in noctem penes se decreuerit retinere. Beata es, Isaia testante, filia Sion, in retributionibus tuis, quia pascuntur in te agni iuxta ordinem suum [66 1Kb] . Et Gregorio attestante, ecclesiasticis utilitatibus desudantes, ecclesiastica dignum est remuneratione gaudere. Post uarias et enormes fortune pressuras, tandem per gratiam Iesu Christi de tempestate respirans ad portum, uestram misericordiam imploro, quatenus intuitu misericordie et obtentu Domini clementiores super me oculos reducatis, et in assignatione primo uacantis prebende mihi seruo uestro manum munificentie porrigatis. uestre siquidem celsitudini modicum, mee uero paruitati permagnum est quod imploro. Ex eo tamen et misericordiam Dei et gratiam  Romane curie, et fauorem hominum uindicatis. Ut enim uerbis Apostoli utar, quod in presenti est momentaneum, eterne uite glorie pondus operatur in nobis, non contemplantibus que uidentur, sed que non uidentur [67 1Kb] . Et Augustino testante inenarrabiliter reddit Deus que misericorditer conferuntur. Possem siquidem ad uos coactiuas litteras domini regis Anglorum et ex parte domini pape cogentius habere mandatum, sed erga dominum meum humiliter et modeste incedo, uolens potius id obtinere per misericordiam, quam per uiolentiam extorquere. Sic enim gloriabitur securis erga eum  qui incidit in eam, aut exaltabitur serra erga eum a quo trahitur.

uobis offerro et dono me totum; uestrum est siquid sum, si quid ualeo, si quid possum.





EPISTOLA CCXXuI. ADRIANI PAPAE AD HENRICUM II REGEM ANGLIAE.

ADRIANUS seruus seruorum Dei, carissimo in Christo filio illustri regi Anglorum HENRICO, salutem et apostolicam benedictionem.

Laudabiliter et satis fructuose, etc. uide in Adriano papa post ipsius Regesta, Patrologie t. CLXXXuIII.



EPISTOLA CCXXuII.

ARGUMENTUM.---Consolatoria episcopo suo.

Desolationi uestre filiali deuotione compatiens,  quantum sciui et potui, salutaribus monitis uobis studueram suadere, ut ab huius mundi sarcinulis excussus sicut locusta in uiam mandatorum Domini curreretis; cumque alii plures ex ditationibus amicorum a consimilibus iniuriis et pressuris et animi sui pacifica tranquillitate respirent, uos a tribulatione malorum et dolorum quasi abysso desperationis absorptus, ad omnem consolationem uestrum animum induratis, et rapinam bonorum uestrorum, quam alii iugum Domini suaue et onus leue [68 1Kb] reputant, uos iram Domini crudelem et inexorabilem estimatis. Proinde quod aliis est odor mortis, sic et quod aliis ad gaudium, ad supplicium uobis cedit: sic nimirum eodem sole carnes indurantur  et manna liquescit.

Porro Dominus Deus Sabaoth, qui aperit et nemo claudit [69 1Kb] ; qui aperit manum suam et implet omne animal benedictione [70 1Kb] , qui diues est in omnibus qui inuocant eum [71 1Kb] , qui dat omnibus affluenter et non improperat [72 1Kb] ; ipse qui surdos facit audire et mutos loqui [73 1Kb] , nunc mihi gratiam celestis eruditionis inspiret, uestrumque cor emolliat, ut sit hec exhortatiuncula mea capax consolationis et perceptibilis discipline. Quid est hoc quod in ore hominum plebescit? uos inconsolabiliter uestra et parentum uestrorum damna plangere, cum ista et illa teneamini constanter et equanimiter sustinere. Compassio, quam ad parentes habetis non ad nummorum oblationem, sed ad morum correctionem  porrigi exigebat. Erant enim diuites antequam eis aliquem reditum conferretis; uerum huius tempestatis episcopi, reprobatis uiris prudentibus et honestis, cor suum, et quidquid cum corde habent parentibus reprobandis insana prodigalitate infundunt, nec implent uasa uacua, sed plenis et ad summum exuberantibus mensuram confertam et coagitatam supereffluenter accumulant, pium quippe est proximo compati ne egeat, sed maior est misericordia compati proximo ne pereat. Bonum est condolere malis que proximus patitur, sed Deo acceptius est condolere malis que proximus operatur.  Scriptum est autem: Inimici hominis domestici eius [74 1Kb] , multis enim perniciosa est affectio parentele, frequenter enim dum studet propitius esse parentibus, sibi crudelis efficitur. Christus pro amicis suis animam suam misericorditer posuit. Sollicitus amor parentum animam suam crudeliter pro amicis suis ponit; nunc anxius et totus estuans in parentibus promouendis. Sed cum diem extremum clauserit, nulla est anime sue consolatio de prosperitate uiuentium. Imo uereor ne peccata, que diuitiarum occasione commiserint, cedant mortuis in singultum eternumque supplicium. Unde enim parentibus suis prestitit materiam delinquendi, releuasse potuit multorum indigentias sueque anime salubrius in posterum prouidisse. uerum blandissima  seductrix est parentum affectio; nemo enim carnem suam odio habuit [75 1Kb] , uerba tamen hec circumspectum exigunt intellectum, nam cum idem Apostolus alibi dicat: Qui suorum et maxime domesticorum curam non habet, fidem negauit et est infideli deterior [76 1Kb] , a se ipso dissentire uidetur. Sed sciendum quod huic amori, quo se uel suos parentes homines diligunt, natura originem modumque prescribit: facit natura ut gallina super pullos suos infirmetur, ursa et leena fetibus blande immurmuret. Lamia etiam nudat mammas suas ut catulos alat. In his et in omnibus animantibus natura quosdam dulces amoris operatur affectus; amat utique homo naturaliter se, amat et parentes  suos: sicut autem utrumque hunc affectum non admittere impossibile est, sic eum non sequi maxime uirtutis est. Quia igitur hic naturalis affectus et pronior et indulgentior et tam suis quam anime saluti expediat, oportet ut frenum rationis habeat cuius moderatione ducatur. uult itaque Apostolus ut domesticorum amore, ratione dispensante, queratur aut eorum necessitas aut estimatio meritorum. Quid autem naturalis affectus quandoque transgrediatur fines legitimos rationis, quodque nos Dei et nostrum faciat obliuisci, experientie magisterio docemur assidue, dum quidam mollis et dulcis affectio carnis nostre ad suauia et illicita suis nos blandimentis inclinat. Hos indiscretos amoris affectus, quibus homines diligunt se aut suos, Apostolus  ad Timotheum scribens inordinatos insinuat dicens: Scio quod in nouissimis diebus instabunt tempora periculosa et erunt homines seipsos amantes, cupidi, elati, sine pace, criminatores, incontinentes, tumidi, et proterui, uoluptatum amatores magis quam Dei [77 1Kb] . Utrumque amoris motum secundum, rationem et secundum effectum Christus breui sermone distinguit: Qui amat, inquit, animam suam perdet eam [78 1Kb] . Notat amorem qui ex irrationabili affectione procedit. Item: Qui odit animam suam in hoc mundo in uitam eternam custodit eam [79 1Kb] . Odium quippe uite presentis que per animam hic notatur sequitur  rationem et ideo in eternum custoditur. Quod exponens Augustinus: Si male, inquit, amaueris, id est ex affectu non ex ratione, tu odisti; si bene, id est propter Christum et sic ex ratione, si uitam tuam oderis, tunc amasti. Nimirum qui diligit iniquitatem, odit animam suam [80 1Kb] . Irregularis autem et iniquus est amor quo suauia et dulcia diligimus. Amor uero quo diligimus dura et aspera propter Christum, anime preuius est ad salutem; proinde si ex parentum locupletatione uidemus animabus nostris imminere discrimen aut scandalum fame, pium et sanctum est eos a nimia nostri amoris affectione precidere. Sic equidem pietatis auctor Sanctusque sanctorum sub quadam membrorum nostrorum imagine nos informat. Si oculus, inquit,  tuus, aut pes tuus scandalizet te, erue et abscide eum a te [81 1Kb] , nec ab huius abscisionis seu odii sententia excipiuntur pater et mater, quos ex legali decreto tenebamur accuratius honorare. Quocirca longe satius est mihi amorem, qui ex affectu et non ex ratione est, patri et matri uiteque mee subtrahere quod cuiusdam odii speciem in se habet, quam me et ipsos sic diligere irrationabiliter ut sim Christo indignus et merear incendium gehennale. Quid agimus? Quid uerba in uentum iacimus? lauamus laterem et erem in uacuum uerberamus! uidemus namque illos, qui rerum suarum damna diu fleuerant:

Fletur enim lacrymis amissa pecunia ueris,
 uidemus, inquam, quod in suis doloribus consepulti, quasi a mortuis resurrexerunt. Cumque esset in iis exstinctus amor proprius et parentum, reestuat et antiquus amoris affectus in cineribus iam sopitus. Sua nimirum et parentum ducti affectione manibus et pedibus repunt iterum ad diuitias et honores, et nunc eos insanius exagitat spiritus huius mundi, spiritus uertiginis et erroris, solito ambitiosius ab hominibus querunt gloriam huius mundi, et non gloriam que a Deo est; sed confusi sunt, quoniam Deus spreuit eos [82 1Kb] ; indicant enim quotidiani euentus quod eorum fama et memoria, que uentum secularis glorie captant, citius uento transit; eorum laus, quam crediderant perpetuo duraturam, sepelitur obliuione damnabili, et peccata  eorum, que nulli fuisse reuelata existimabant, in infamie maculam et commune opprobrium publice residimant; nunc autem apparet quod habebant oleum sed amurca infectum, habebant scientiam sed inflantem, intellectum, sed prestigiose uersutum, memoriam sed iniuriarum, facundiam, sed in malum, et ut breuius loquar, omnia que sibi ascribebant ad magnificentiam et gloriam, nunc eis cedunt in opprobrium turpe et, quod grauius est! in gehennam. O doxa, doxa, o fallax gloria! o uentus urens, o er pestilens, o aura corrumpens, o inflatio aurium, o uesica intumescens  tam plena uento quam nichilo, quomodo ludis et illudis magnatibus, quos adulatorie beatificans in errorem inducis! Aliter sentiebat Apostolus dicens: Non nosmetipsos commendantes, karissimi [83 1Kb] , et de se ipso: Si quid sum, gratia Dei sum id quod sum [84 1Kb] . Ipse minimum apostolorum et quasi abortiuum se reputat; prelatus autem ecclesiastici honoris insufficiens et inutilis usurpator, se ipsum magnificans et extollens, assentatores adulatores habet, qui proditoria laude auriculas eius palpant, eique persuadent de se ipso credere multa et magna, quorum conscientia miseri penitus est ignara. Fatuum enim ore glorificant et corde condemnant, et quandoque retrorsum faciem auertentes in derisionem ipsius canis Apuli linguam seu rostrum ciconie  uel auriculas asini manu mobili representant. Si Terentii comici recordaris, manifeste ibi poteris Thrasonis personam exprimere et generationis; licet autem sacerdos Domini debeat habere testimonium ab his qui foris sunt, gloria tamen eius hoc esse debet, testimonium conscientie sue [85 1Kb] . uera quidem laus est, de qua dicitur: In Domino laudabitur anima mea [86 1Kb] . Et sicut beatus Petrus apostolus dicit: Conscientie bone interrogatio in Dominum [87 1Kb] . Campus huius materie latissime patet; sed ut sermo succingatur ad compendium, illud totum curiositati mundane impenditur quod sibi exigebat Dei cultus et necessitas animarum. Petro et omnibus prelatis in eo dictum est: Pasce  oues meas [88 1Kb] ; non precepit ut clauderent et pascerent in uiuario pisces et in indagine feras. Lingua mea pruriens prosequi gestiebat hoc uerbum, sed ne uidear grauis his qui oderunt corripientem in porta, digito compescam labellum: uidi, Pater, et doleo me uidisse quando eras cor et anima principis, summus inter aulicos, deusque et dominus Pharaonis. Sane familiaritas illa diu stare non potuit, caduca est enim dilectio curialis, nec ad illam pertinet caritatem, que nunquam excidit [89 1Kb] . Putastis uestris implere largitionibus cupiditatis abyssum in his qui sequuntur munera et retributiones? Sed apud eos auri et argenti fames insatiabilior est inferno. Dona ergo, quibus exactionum fiscalium angarias cupiebatis euadere, misistis in  saccum pertusum [90 1Kb] . Omnia etenim perdidistis:

Sic, ut non perdat, non cessat perdere lusor,
   Et reuocat cupidas alea blanda manus.
Contritus et afflictus mendicabat in suis pauperibus Christus, nec erat qui moueretur super contritione Ioseph. Sed, sicut quibusdam improperat Augustinus: Tollit fiscus quod non recepit Christus, postremo effudit in uos apud regem uenenum lingue detractorie malitia uiperarum, pacemque uestram turbauit in occulto omni serpente crudelior inuidia detractorum. Nimirum Achitophel in uniuersis fere curiis magnatum multos reliquit heredes;  adhuc ibi sunt Iamnes et Mambre qui resistunt Moysi sanctoque Spiritui contradicunt [91 1Kb] . Quia igitur experimento nouistis quanta sit amaritudo diuitiarum et honorum huius seculi, quam fallax et sophistica sit gloria huius mundi, gustate et uidete quam suauis est Dominus [92 1Kb] et de maximis obuentionibus reddituum quos habetis, id quod quotidianis usibus superest per manus pauperum thesaurizate in celo. Fidelis enim est Deus quia ueritas est [93 1Kb] , nec in ore eius aut in corde inuentus est dolus [94 1Kb] , nichil enim uobis poterit fur subripere aut raptor auferre, seu prepotentum uiolentia extorquere. Tunc denique cum Apostolo plena conscientie securitate dicere et cantare poteris: Scio cui credidi et certus sum quia potis est depositum meum seruare  in illum diem iustus iudex [95 1Kb] .



EPISTOLA CCXXuIII.

ARGUMENTUM.---Supplicatio pro Ecclesia Rothomagensi.

Illata ouili afflictio in ignominiam negligentie pastoris, et subiectorum iniuria retorquetur in opprobrium presidentis. Regalis ministrationis adiacet exercitio pauperes Christi refouere, et iis indilate protectionis propinare munimentum. Rex iustissime, depressionis nostre singulare remedium, nostre nauicule salutare subsidium, ad uos multis afflicta contumeliis nostra conclamat Ecclesia, diuturne aduersitatis passura naufragium, nisi uestra miseratio nostre angustie pretendat remediale fulcimentum. Presumptuosa enim malignitas de die  in diem nostram exacerbat innocentiam, et possessionibus nostris dilaceratis conuentum nostrum cogit mendicare. Ad uestre igitur protectionis auxilium confugimus, ut nobis de iniuria illata satisfactionem et de rapina condignam restaurationem faciatis exhiberi. Dignum enim est ut eleemosynas, uestro nobis collatas beneficio, a luporum . . . . . circumstantium studeatis obsitare.



EPISTOLA CCXXIX. AD DECANUM ET CAPIT. CARNOT

uiris uenerabilibus domino G. decano et capitulo Carnotensi, suus P. Bles. Londoniensis archidiaconus salutem in eo sine quo non est salus.

Habebam in uotis precipuum ad Ecclesiam uestram ante diem Dominice ascensionis ascendere,  sed a desiderabili proposito me reuocarunt quidam nuntiantes tempestiuum domini Cantuariensis aduentum. Scribo itaque uobis ut officio scripture et deuotione scribentis inter nos quoquo modo iactura corporalis absentie redimatur. Amor equidem Dei, qui adherere ei nos facit, est quoddam ineffabile uinculum unionis. Teste namque Apostolo: Qui adheret Deo, unus spiritus est cum illo [96 1Kb] , seruans cum Deo et proximo unitatem spiritus in uinculo pacis [97 1Kb] . Ab Apostolo arguuntur homines se ipsos amantes. Si enim caritas est, esse solitaria dedignatur.  Proinde se ultra se porrigit, nec uolens aliquid singulariter possidere, bonum proprium etiam in commune deducit; quodque mirabilius est, quodam ineffabili artificio caritatis sepe quod homo non habet in se, diligit in alio, nec solum bona que censentur, sed necessitates et angustias alienas compassionis beneficio suas facit. Nimirum sicut gaudenti congaudet, ita flet cum flente, et alterius scandala uel onera communi humero portans, quamuis singularitatem non diligat, tamen ut proximi afflictio releuetur, se singulariter preoptat affligi.

Duo in caritate notat apostolus Petrus, quod sit mutua et continua. Ante omnia, inquit, mutuam in uobismetipsis continuam caritatem habentes [98 1Kb] .  Mutua est, que a me in te et a te transit in me; hec non uerbo et lingua diligit, sed opere et ueritate. Continua uero est; que nullis suspicionibus interrumpitur, nec simulationibus adumbratur. In libro etiam experientie legimus quod lex amoris mutui in membris meis scripta est. Si una manus leditur, altera manus eidem compatiens patienti blande obsequitur. Pedi aut tibie dolenti non dedignatur caput aut oculus humiliter inclinari; uenarumque et neruorum compagines sic amoris unione constrinxit quedam nature benignitas, ut tota illa operatio interior etiam in nobis imitationis exemplo ad fructum socialis amicitie coalescat. Pater misericordiarum et Deus totius consolationis pater  est miserorum. Proinde et si uidear consolatoriis indigere, renuit tamen consolari anima mea. Nam ut uerbo Iob [99 1Kb] utar: Etsi me occiderit Deus, sperabo in eum. Rapinam bonorum meorum equanimiter fero, nec plango supellectilis terrene iacturam. Quid enim mihi est preter te, Deus, et a te quid uolui super terram? Teste Apostolo: Diuitie huius seculi sunt impedimenta salutis, que faciunt miseros, nec solum impedimenta sunt, sed quasi aurei compedes et catene, nisi quod aurum ferro est ponderosius et grauius ad ferendum. Dominus dedit, Dominus abstulit [100 1Kb] : si ad data respicio, minor sum cunctis miserationibus eius; si ablata considero, excussus sum sicut locusta [1 1Kb] , et abiecta sarcina graui ad currendum in uia Domini expeditior  sum effectus. Ille se miserum fateatur, cui conscientie uermes interius scatent, qui cum morte ineunt fedus et pactum faciunt cum inferno. Ibi uere est miseria, ibi nulla est consolatio, ibi diues guttam aque de digito leprosi postulat et accipere non meretur. ue his qui nec exemplo aliene nec proprie damnationis exspectatione terrentur, et ut moneantur terribiliter gehennalis horrore supplicii, atque in iis compleatur quod scriptum est, quia territi purgabuntur [2 1Kb] . Sane de loco uoluptatis parentes aut potius peremptores nostros eiecit Dominus  in uallem plorationis, ubi nemo postea natus est nisi in eiulatu et planctu, excepto solo Zoroaste, qui in sua natiuitate risisse legitur, prodigioso et detestabili auspicio. Ipse enim primus artem magicam inuenisse et docuisse narratur. uerum non ideo paradisum nobis abstulit Dominus, ut temporalem paradisum nobis in seculo faceremus. Res magni discriminis est quod spiritus hominis uadens et non rediens ita uento glorie sonorabilis et ambitione ducatur, ut intima sua nusquam abiiciat, ut ad diripiendas huius mundi sarcinulas currens et estuans obliuiscatur sui et iudiciorum Dei, nec in Christo qui uita est, sed in morte obdormiat. ue misero, cuius fides mortua, cuius opus mors, cuius hereditas uermis, cuius habitatio est gehenna! O  quam horrendum est incidere in manus Dei uiuentis [3 1Kb] , ante cuius tribunal omnes nos adstare oportet, ut unusquisque recipiat prout gesserit in corpore, siue bonum siue malum [4 1Kb] . Ibi omnia erunt nuda et aperta; ibi nulla tergiuersatio proderit; nulla ibi locum habebit exceptio, sed sicut distinguit Dominus inter Lazarum et diuitem epulonem, qui malum hic sustinet cum Lazaro recipiet bonum [5 1Kb] ; qui autem hic deducit in bonis dies suos, in momento descendet ad illud interminabile malum, ubi de uoluptuoso dicetur: Quantum exaltauit se in deliciis, tantum date illi tormenta et luctum [6 1Kb] . Sternetur tinea subter eum et operimentum eius erit uermis. Porro bona est negotiatio, per quam transitoria  subtrahuntur et conferuntur eterna, ut qui emancipatus est a seruitute peccati mittatur in plenariam possessionem hereditatis eterne. uere uero miseri sunt, qui titulum sacre paupertatis abhorrent, et ut sibi damnabiles accumulent diuitias quasi sub iactu alee animas suas ponunt. O quam magna multitudo dulcedinis tue, Deus [7 1Kb] , dum circa seruos tuos aduersa et prospera salubri moderatione dispensas, nunc tanquam sapiens medicus utens cauterio, nunc fomentis! testimonio Salomonis medicinam dabit Deus hominibus et stulti despiciunt eam [8 1Kb] ; flagellum Domini medicina est, hec hominis insolentiam reprimit, uitium curat; per hanc innotescit hominis uirtus et in fructum glorie conualescit. Utiliter ergo aduersitate corripitur  qui prosperitate corrumpitur. uerbum Prophete est: Increpationes Domini sustinebo, quia peccaui [9 1Kb] : hoc speculum quasi mare est spatiosum, ubi tanquam diluuio inundante surgunt elationes maris, seuiunt turbines procellosi, circumfluunt torrentes iracundie, ebulliunt abyssi cupiditatis et auaritie: colliduntur inuicem tumores superbie, luxurie impetus, et uoracitas gule. Laborantibus in huius naufragio tempestatis patienter paupertas portus est et porta uite; nimirum quia si uoluerimus strenue luctari seu natare, uel uiatores expediti fieri, uestimenta  proiiciamus, etiam si non sint onerosa. Sanctum Ioseph adultera tenebat chlamydis apprehensa lacinia; sed relicto pallio manibus adultere liberatus euasit [10 1Kb] . Diu uos tenuit adulterina cupiditas: beati qui relinquunt chlamydem, magneque et modice supellectilis Christi proferunt nuditatem. Nunquam a diuitiis et deliciis huius mundi uenitur ad delicias celi; nullusque sanctorum appetit florere in mundo et in eternum regnare cum Christo. Qui diuitias habent, habeant, queso, ut Abraham ex iustis causis ad usus licitos, ad hospitalitatis gratiam, non ad thesuarizandum, sed ad distribuendum pauperibus: sustentatio enim pauperum substantia est et redemptio locupletum. Denique paupertas potius ex humilitate animi, quam ex  censu tenui estimatur. Et notandum quod diues sui sollicitus est; Deus autem pauperis iuxta illud: Ego autem mendicus sum et pauper: Dominus sollicitus est mei [11 1Kb] ; Parcet Pater Deus inopi et pauperi et animas pauperum saluas faciet [12 1Kb] ; dicit autem diuitibus: ue uobis, diuites, qui habetis hic consolationem uestram [13 1Kb] ! Sane titulus paupertatis, etsi despicabilis sit apud homines, amabilis tamen et honorabilis est apud Deum. Regnum celorum pauperum est, non solum ad habendum sibi, sed ad communicandum aliis ut eos recipiant in eterna tabernacula: iam celestis uite primitias pregustantes potantur, non de torrente sed riuulo quodam uoluptatis interne. Sciunt autem quod  quidquid in seculo affluit defluit; ideo eius affluentiam dedignantur. Cum istis et de istis dicit Apostolus: Tanquam tristes semper autem gaudentes, tanquam nichil habentes et omnia possidentes; sicut egentes multum autem locupletantes, sicut morientes et ecce uiuimus [14 1Kb] . Ceteri quidam, abundantes diuitiis et uitiis, imitatores sunt Naaman diuitis sed leprosi, nonne diuites illi merito leprosi censentur, qui sunt diuersitate et multitudine criminum, uelut quadam lepre uarietate respersi? Isti passionum suggestione putant esse melius sustentare pauperes de exuberantia huius mundi quam in paupertate Christi sequi: preferebat Naaman Damasci fluuios Abbana et Pharphar Iordani [15 1Kb] , qui interpretatur humilitas uel descensus, et qui lepre spiritualis  curationem suauius et efficacius operatur. Porro non solis pauperibus beneficiorum humilitas exhibenda est, licet enim scriptum sit: Dispersit, dedit pauperibus [16 1Kb] , tamen usu et experientia docente cognouimus aliquos diuites nature subsidiis indigere, iuxta illud: Diuites eguerunt et esurierunt [17 1Kb] , et item: Qui multa possident, multis egent. Sic etiam iustos et iniustos sagena caritatis includit; nam quamuis legamus: Desudet eleemosyna in manu tua, donec inuenias iustum cui des; et item: Da misericordi et ne suspicias peccatorem [18 1Kb] , tamen et  iniustis et peccatoribus affectum pietatis, si egeant, exhibere debemus: unde Augustinus: Sunt qui estimant eleemosynas iustis tantummodo conferendas, peccatoribus autem nichil. Sed debemus in malis eorum iniquitatem persequi, et in iisdem communi subuenire conditioni. Item Ioannes Chrysostomus: Quiescamus ab hac absurda curiositate diabolica et peremptoria. Si quis enim in clero electum se dicit, si uero pro nutrimento postulat, in his ne examines. Si Abraham scrutator fuisset aduentantium, nunquam fortassis angelos in suo hospitio recepisset. Sed qui recipiebat omnes recepit et angelos, teste beato Ambrosio. Ordo caritatis est ut prius parentibus sociisque et fratribus, si boni sunt siue a suis diuitiis exciderunt, siue carnales  siue spirituales sint, benigne compassionis affectio impendatur. Beneficia huius distinguit et dictat uoluntas, non necessitas, consilium non preceptum, nemo enim in necessitatibus liberalis existit. Unde Apostolus ad Corinthios scribit in hec uerba: Non quasi imperans dico, sed per aliorum sollicitudinem et etiam nostre caritatis ingenium bonum probans: scitis enim gratiam Domini nostri Iesu Christi, quoniam propter uos egenus factus est, cum esset diues, ut illius inopia uos diuites essetis, et consilium in hoc do: hoc enim uobis utile est [19 1Kb] . Ecce enim non imperat sed approbat; dat consilium, non preceptum; utile dicit, non necessarium; hec autem utilitas ex uoluntate pensatur. Unde idem Apostolus  ad Corinthios, Si uoluntas prompta est, accepta est Domino [20 1Kb] , querit enim non satum sed fructum, non questum sed pietatem. Ut uero prophete uerbo utar: Ego uir uidens paupertatem meam [21 1Kb] , misericordiam Domini in silentio exspectabo, quia silentium iustitie custos est, eritque in silentio et spe consolatio mea. Quare ergo tristis es, anima mea, et quare conturbas me [22 1Kb] , quare cogitationes mee dissipate sunt, torquentes cor meum? Nunquid resina non est in Galaad, aut medicus non est ibi [23 1Kb] ? nunquid abbreuiata est manus Domini, ut te saluare non possit et collocare in tuto atque in pulchritudine pacis? Et tu, Domine, forma pulchritudinis ac signaculum sanctitatis. Signa tuo amore cor meum, Deus cordis mei, et pars mea Deus in  eternum. Tu etiam, o bone Iesu, o benigne, o amabilis, o suauis, o dulcis amor! o Deus, o caritas! Deus, pro me Carnotensi decano respondere digneris ad meritum, qui mihi nec uolenti nec petenti sui medietatem redditus gratis obtulit, atque ad misericordiam quosdam alios assistentes exemplo sue liberalitatis induxit. De promisso eius non minus teneor quam de dono, et licet certum et fixum habeam, nec ab eo uel ab alio in hac persecutione recipiendi propositum, suum tamen confiteor esse si quid sum, si quid habeo, uel habere potero in futurum. uirgo uirginum omnibus, qui ei  deuote seruiunt et eam humiliter uenerantur, formam diligendi Deum ac proximum in sue caritatis ordinatione prescribit. Rex enim qui eam introduxit in cellam uinariam [24 1Kb] , ipsam poculo amatorio inebrians suam in illa ordinatione studuit caritatem. O pulcherrima mulierum, que uulnerata caritate quandoque dicebas: Filie Ierusalem, dicite dilecto quod amore langueo [25 1Kb] ? nunquid adhuc langues: nunquid caritas languor est? certe potius deberet medicina censeri. Charitas enim operit multitudinem peccatorum que manifeste liquet in eo de quo ueritas dicit: Dimissa sunt ei peccata multa, quoniam dilexit multum [26 1Kb] ; peccatum enim anime morbus est et caritas medicina. Charitas tamen quandoque languor est, dum anima anxio  estuat et suspirat affectu, dum desideratur et differtur amplius. Proinde aliter habetur amor in desiderio utendi et aliter in usu desiderii: ille desiderat et nondum utitur, iste utitur desiderato nec tamen desiderium minoratur. Sicut scriptum est, Qui enim edunt me, adhuc esurient, et qui bibunt me adhuc sitient [27 1Kb] : habet utendi desiderium uiator: habet usum desiderii comprehensor. Illud est uie, istud est patrie: illud laborem Lie et Marthe; istud fruitionem atque quietem Rachel exprimit et Marie. Sed quid tibi, o dilecta, ad filias Ierusalem, id est angelicas potestates, ut de languore tuo aliquid ei nuntient, qui te uocat unicam suam columbam, suam sororem et sponsam [28 1Kb] ? Nonne ipse est  cuius leua sub capite tuo, cuius dextra amplexatur te [29 1Kb] ? Quis poterit ei de te familiarius loqui quam tu ipsa, que es mater illius et que speciali prerogatiua dicere potes: Ego dilecto meo et dilectus meus mihi [30 1Kb] , que fauore priuilegiato petis et impetras, ut osculetur te osculo oris sui [31 1Kb] . Quid est, o beata, ut conquerendo uel congratulando dicis, tulisse pallium tuum custodes ciuitatis? Quid est hoc pallium, nisi hoc corpus tuum, quod tres in Christo naturas, scilicet diuinitatem, carnem et animam, palliabat? Hoc est illud aromaticum, de quo Spiritus sanctus ex tribus speciebus, id est tribus predictis naturis, illud thumiama confecit. Quod Christus assistens pontifex Deo Patri sacrificium obtulit uespertinum [32 1Kb] . Custodes ciuitatis, id  est angeli, hoc pallium, id est tuum corpus, conditum uirtutum omni balsamo, tulerunt in celum. Sane qualitercunque pallium tuum tulerunt, scimus quia tuam camisiam non tulerunt reliquisse eam nobis quasi arrham, et pignus caritatis illius, quam habebat in passione sua. Christus ad nos et tu ad Christum, dolenti condolens et commoriens morienti. Credunt aliqui quod secundum Saluatoris caritatem erat in eo caritas ordinata. Transfigebantur manus et pedes filii tui clauis ferreis; transfigebatur etiam anima tua, quod acerbius est, quando latus ipsius iam mortui lancea perforabat  [33 1Kb] , nichil sentiebat ille, sed tuam ipsius animam gladius pertransibat [34 1Kb] . O uere anima tua erat ipsius, non eo duntaxat modo quo filius tuus dicit: Omnes anime mee sunt, et in Iob [35 1Kb] , Omnem flatum, id est omnem animam, ego feci, sed tuam ipsius animam, sanctus Simeon dicit: Quia in omni sanctificatione et gloria illam cunctis pretulit creaturis. Redeamus igitur ad camisiam uirginis, sub cuius protectione in omni necessitate confugimus, o uestis deifica!



EPISTOLA CCXXX. Domino suo se totum.

uiua uoce uos et adhuc supplicatione litteraria exhortor, ut qui pontificalem suscepistis honorem, honoris onera diligenter estimare uelitis. Anime,  pro quibus Filius Dei morti se obtulit, sollicitudini uestre commisse sunt; uestrum, queso, pensate periculum. Teste namque Gregorio: Ars artium est regimen animarum, nec minus attendatis officii uestri fructum; princeps enim apostolorum et testis passionum Christi sic ad cepiscopos suos scribit: Quando apparuerit, inquit, Princeps pastorum, accipietis immarcescibilem eterne glorie coronam. Grauissimum quidem anime discrimen est, quod quis presit et non prosit, quod cathedram doctoris ascendat, subiectosque non doceat. Cum steteritis ante tribunal summi iudicis reddituri rationem uillicationis uestre, dulcius et gloriosius uobis erit uerbo edificationis conuertisse aliquot  animas a suis iniquitatibus ad salutem, quam omnes diuitias et triumphos Alexandri Magni et Iulii Cesaris habuisse. Doctrina Hieronymi ad lectionis instantiam uos exhortans: uita, inquit, hominis sine lectione sacra uiui est hominis sepultura. Paulus ad Timotheum discipulum suum dicit: Testificor te coram Deo et Christo Iesu per aduentum et regnum eius, predica uerbum, insta opportune, inopportune: opus fac euangeliste, ministerium tuum imple [36 1Kb] . Idem etiam Apostolus de se scribens: ue, inquit, mihi si non euangelizauero! Si autem egero diligenter, mercedem salutis accipiam [37 1Kb] . uerbum beati Gregorii est: Pastor predicationis nescius, preco est mutus. Exactissime petit Dominus panem uite, id est uerbum  Dei simplicibus sollicitudine indefessa distribui. Proinde lamentans propheta conqueritur dicens: Paruuli petierunt panem et non erat qui frangeret iis [38 1Kb] . Sane nulla ignorantia potest super hoc excusare prelatum, maxime si exercitatos habeat sensus. Hi enim qui sunt obtusioris ingenii lubriceque memorie et lingue impeditioris eorum grauiori se condemnationi iniecerunt, quia cum insufficientes essent, in suam et suorum perniciem onus importabile suis humeris imponere presumpserunt [39 1Kb] . uerum nullus excusationis color potest uos  ab hoc periculo releuare; Deus enim contulit uobis ingenium perspicax et subtile, capacem et tenacem memoriam, linguam expeditam, et indagacem celestium rationem. Facite ergo ut cum Apostolo dicatis: Gratia Dei sum id quod sum, et gratia eius in me uacua non erit [40 1Kb] . Euacuabitur enim gratia celestis in uobis, nisi talentum diuine gratie cum usurariis accessionibus ad Dominum reportetis. Nimirum lamentabiliter conqueritur Dominus per prophetam: Non feneraui, inquit, nec fenerauit mihi quisquam et omnes maledicunt mihi [41 1Kb] . Maledictionem reputat Dominus prelati silentium, qui pecuniam Dominicam dare debuerat in causam crediti et spirituales exercere usuras. Ipse enim talentum Domini terre infodit uel abscondit in sudario [42 1Kb] ,  lumenque quod omnibus lucere debuerat, sub modio claudit [43 1Kb] . Deus est liberalis, Deus nunc in paucis uos probat, ut probatum super multa constituat de his qui sapientiam et eloquentiam habent, eamque non impendunt edificationi proximi, sed ad degeneres usus mundi ipsam adulterari permittunt, Dominus per prophetam grauiter querebatur et dicit [44 1Kb] : Dedi iis aurum meum et argentum meum; ipsi autem de auro et argento meo operati sunt Baal. Per aurum et argentum sapientiam et eloquentiam insinuat; per Baal uero mundi huius spurcitiam notat. Philisthei olim uersute procurauerant ne in toto Isrel inueniretur ferrarius faber, qui faceret arma uel acueret [45 1Kb] .  Hec autem parabola prelatis presentis temporis satis congruit, quia inter omnes collegas uestros uix hodie aliquis inuenitur qui non sit preco mutus, et si dicere liceat, canis mutus et latrare non ualens [46 1Kb] . Quia ergo dies mali sunt, redimatis tempus [47 1Kb] , aut pro amore Dei et salute uestra populique uobis commissi qualibet die saltem horulam unam lectioni sacre Scripture indulgere uelitis, sancto Spiritui committite ausus uestros, dabiturque, uobis manifestatio spiritus ad utilitatem. Nunquam uobis deficiet quod per uos aliis proficiet, sicut Salomon [48 1Kb] asserit se fecisse: Sine fictione discite et sine inuidia communicate. Donum enim Dei ex largitione magis exuberat et omnis scientia ex impendio crescit. Erit de die in diem memoria  uestra capacior et lingua eruditior; libenter enim requiescet Spiritus sanctus super sapientie amatorem seque desideriis eius gratanter aspirat [49 1Kb] . Nam Sapientia Dei in libro sui nominis dicit de se: Fili, concupisce sapientiam, et eam Dominus tibi dabit. Opportunissima huius rei uobis offertur occasio; uaria scripta potestis habere, que de magnis uoluminibus excerpsit antiquitas, et quasi de latissimis pratis flores ad mellificandum colligens, ut singula quando uellet haberet ad manum, in aliquo sermone alioue breui tractatu, diligenti studio et  utili labore compegit. Ceterum, scitis scribere quod maxime cooperari potest, ut nunc hanc auctoritatem nunc illam post uel ante ponatis, et secundum quod uulgariter aut Latine loquendum est singula uerba loco suo diligentius et secretius ordinetis. Illud pro certo noueritis quod licet initia uobis difficilia uideantur, breuis tamen usus omnia leuigabit, et legetis in libro experientie quanta messis ubertas de studii uestri labore proueniat, cum de animarum acquisitione iustitie manipulos offeretis. Absit, queso, a uobis illud pigri pastoris opprobrium! Noluit intelligere ut bene ageret [50 1Kb] , et ignorans ignorabitur et qui noluit lucere aliis in exteriores tenebras detrudetur. Ego autem melius absens fortasse quam presens totum honori et  utilitati uestre gratanter impendam, si quid sum, si quid scio, si quid ualeo, si quid habeo, si quid possum!



EPISTOLA CCXXXI.

Cardinalibus episcopis apostolice sedis, P. peccator monachus, salutem in Domino.

Sicut uerba presentibus indicia sensuum, sic inter absentes littere sunt instrumenta uerborum. Bellatorie artis industria, sicut in bello discitur, ut in pace postmodum doceatur, sic aliquando dum docetur in otio, cautius exercetur in bello. In conflictu sedis apostolice, in quo uos adhuc unanimiter desudatis, concertator et ipse pugnaui. Sed cum ex militari cingulo sim solutus, et in municipii pace  compositus, libet iam docere quod didici. Itaque inter omnes uitiorum circumfrementium acies, inter densissimas iaculorum ingruentium more grandinum tempestates, aduersus auaritiam uobis est attentius uigilandum, eiusque sagittis fidei opponendus est clypeus. Que nimirum ad hoc precipitanter anhelat ut lethale miseris uulnus infligat, precipue cum obtutum frontis non cordis exstinguat. Unde uir sapiens ait: Encenia et dona excecant oculos iudicum et quasi mutus in ore auertit correptiones eorum [51 1Kb] . Armat enim muneribus aduentantes et per eos expugnat ac cecat corda que suggerendi locum apud aures obtinent principalem. De quibus per Isaiam [52 1Kb] Dominus conqueritur dicens: Principes tui infideles, socii furum, omnes diligunt munera,  sequuntur retributiones. Dicat aliquis: Ego quidem nichil quero; sed si quid gratis offertur, accipere non recuso. Ecce hic non notantur hi qui munera querunt, sed qui tantummodo diligunt [53 1Kb] . Qui etiam socii furum non immerito dicuntur, quia dum furtiua dona suscipiunt, etiam a comministris et sodalibus deprehendi uelut in furti crimine perhorrescunt. Et notandum quod dicitur: Sequuntur retributiones. Quia, quamuis munificis suis auxilium quod postulant impendunt, reatus tamen maculas non euadunt. Quia dum, beneficii sui talionem recipiunt,  fructum eterne mercedis amittunt. De quibus et paulo post dicet: Heu, consolabor super hostibus meis et uindicabor super inimicis meis [54 1Kb] . Filii plane Samuelis nullum aliud crimen habuisse noscuntur, nisi quia munera dilexerunt. Et quia paterne munditie non sequebantur exemplum, irrecuperabiliter amiserunt plebis Isrelitice principatum. Et notandum quia cum de illis Scriptura dicit: Declinauerunt post auaritiam, acceperunt munera; protinus intulit: Peruerterunt iudicium [55 1Kb] . uicinum quippe est atque contiguum, ut post munus acceptum peruertatur etiam corrupto censore iudicium. O quam mundam Samuel frontem habebat a muneribus cum dicebat: Conuersatus coram uobis ab adolescentia mea usque ad diem hanc. Ecce presto sum:  loquimini de me coram Domino et coram Christo eius, utrum bouem cuiusquam tulerim aut asinum; si quempiam calumniatus sum, si oppressi aliquem, si de manu cuiusquam munus accepi, et contemnam illud hodie restituamque uobis [56 1Kb] . Unde et in lege precipitur: Ne accipias munera, que excecant etiam prudentes et subuertunt uerba iustorum [57 1Kb] . Et in Deuteronomio [58 1Kb] non dissimile: Non accipies, inquit, personam nec munera, quia munera excecant oculos sapientium et mutant uerba iustorum. Quam auersus a suscipiendis muneribus erat Abraham cum regi Sodomorum Melchisedech obsistebat dicens: Leuo manum meam ad Dominum meum excelsum, possessorem celi et terre, quod a filo subteminis  usque ad corrigiam calige non accipiam ex omnibus que tua sunt [59 1Kb] . Quam mundus a susceptis muneribus Moyses erat, qui scientem omnia Dominum in testimonium deducebat: Tu, inquit, scis quod non asellum quidem unquam acceperim ab iis, nec afflixerim quempiam eorum [60 1Kb] . Nam ubi muneribus inhiatur, consequens est ut, sicut iudex hunc accepta mercede iustificat, sic illum qui nil dedit affligat. Unde per Isaiam dicitur: ue qui iustificatis impium pro muneribus et iustitiam iusti aufertis ab eo [61 1Kb] . Quibus illico uindictam que illis debetur intentat, cum subdit: Propter hec, sicut deuorat stipulam lingua ignis et flamme calor exurit, sic radix eorum quasi fauilla erit, et germen eorum ut puluis ascendet [62 1Kb] . De quibus idem propheta alibi conqueritur dicens:  Omnes in uiam suam declinauerunt, unusquisque ad auaritiam suam a summo usque ad nouissimum [63 1Kb] . Auaritia plane Dei omnipotentis aduersum se iracundiam prouocat et cor quod possidet uariis semper cogitationibus uexat. Unde est quod de auaro conqueritur propheta dicens: Propter iniquitatem auaritie eius, iratus sum et percussi eum, et abscondi et indignatus sum; et abiit uagus in uia cordis sui [64 1Kb] . Nulla sane putredo uulneris in Dei naribus intolerabilius fetet quam stercus auaritie. Et cupidus quisque dum sordentis pecunie questus accumulat,  uertet cathedram in latrinam, quasi molem stercoris coaceruat. Hinc est quod per Ezechielem dicitur: Argentum eorum foras eiicietur et aurum eorum in sterquilinium erit. Argentum eorum et aurum non ualebit liberare eos in die furoris Domini [65 1Kb] ; et alibi scriptum est: ue illi qui multiplicat non sua, usque quo et aggrauat contra se densum lutum [66 1Kb] . Auaro sane contra se densum lutum aggrauare est terrena lucri cum peccati pondere cumulare. Habacuc etiam propheta: ue, inquit, qui congregat auaritiam malam domui sue, ut sit in excelso nidus eius, et liberari se putat in die mali [67 1Kb] . Porro sicut ignem ligna non satiant, sic estum auaritie pecunia cumulata non sedat. Sed sicut flamma fomentis extollitur, ita nichilominus auaritia, dum lucra cumulantur, augetur.  Auarus, inquit, non replebitur pecunia, et qui amat diuitias fructus non capiet ex iis [68 1Kb] . Fructus ex illis quippe caperet, si eas bene spargere non amando uoluisset; quia uero retinendo diligit, hic utique sine fructu derelinquit. Ubi et sequitur: Ubi sunt multe opes, multi sunt qui comedunt eas: et quid prodest possessori nisi quod cernit diuitias oculis suis [69 1Kb] ? de quibus idem Salomon ait: Diuitie conseruate in malum domini sui pereunt et in afflictione pessima generabit filium qui in summa egestate erit [70 1Kb] . Et ut ostendat quam infideles sunt diuitie possidenti, mox subiicit: Sicut egressus est nudus de utero sue matris, sic reuertetur et nichil auferet secum de labore suo [71 1Kb] .



EPISTOLA CCXXXII.


ARGUMENTUM.---Exhortatio ad eos qui nec accipiunt nec predicant crucem.

Dicite, pusillanimes, dicite pauidi et imbecilles; quid timetis mortem momentaneam, que uiam uite aperit et ostiaria facta est in regnum filiorum Dei? Quid timetis, modice fidei [72 1Kb] ? timenda esset potius mors eterna, cum qua fedus et pactum, sicut uideo, pepigistis; ut illud uobis merito conueniat quod dicitur per prophetam: Percussimus fedus cum morte et cum inferno fecimus pactum [73 1Kb] . Procul dubio morituri estis, mortemque temporalem euadere non potestis; scriptum est autem: Mementote quia mors non tardat [74 1Kb] ; omnis siquidem creatura uanitati  subiecta est; omnesque sumus debitores nature: omnes ei uectigal mortis tenemur exsoluere.

Quis autem de die presenti securus est? quis scit si eum mors ignominiosa, mors turpis, mors subitanea improuidum rapiat, et non sit qui eripiat? Cum dulcior et iucundior est homini uita sua, tunc separat amara mors: Cum dixerint, inquit, pax et securitas, tunc repentinus superueniet interitus et dolor, sicut in utero habentes et non effugient [75 1Kb] . Nam, teste Iob [76 1Kb] : Qui deducunt in bonis dies suos in  momento ad inferna descendunt; meta prefixa est omni carni et ad eam, uolumus nolumus, trahuntur uniuersi. Dies mei, dicit Iob [77 1Kb] , transeunt, et per uiam, qua ingredior, non reuertar. Non reuertetur oculus hominis ut uideat bona [78 1Kb] . Spiritus pertransibit in illo, et non subsistet et non cognoscet amplius locum suum [79 1Kb] . Mors equo pulsat pede tabernas pauperum [80 1Kb]  et solia regum; nam, sicut Ecclesiasticus dicit: Rex hodie est et cras morietur. Cum autem morietur homo, hereditabit serpentes, bestias et uermes [81 1Kb] . Sancta ergo et salubris est cogitatio nouissima sua semper habere pre oculis cordis; morte quasi quodam beneficio uti et ineuitabiles necessitates illius conuertere in uirtutem. Consilium est uitam suam in eo abscondere qui potens est  depositum munus seruare in illum diem. Ipse est enim fidelis custos et sapiens, defensor potens, retributor affluens; securus in eum iacta cogitatum tuum et sollicitudinem tuam, cuius non potest sapientia falli, nec uinci potentia, nec beneuolentia fatigari. In libro uite iam scripti sunt qui se ad hanc peregrinationem pro Christi nomine accinxerunt. Nam, testimonio Malachie [82 1Kb] : Audiuit Dominus et attendit, et scriptus est liber monumenti coram Domino timentibus Deum et cogitantibus nomen eius. Eos autem scriptos et proscriptos in libro mortis existimo, qui lentescunt in omnia sancti propositi, et habentes manna celeste contemptui preeligunt remanere et sedere ad ollas carnium, conuertentes in otium negotium Domini et mensuram Gomor in  moderantiam uoluptatum [83 1Kb] . Sane non tepide sed feruenter et cum omni cordis exsultatione illuc ire debuerant, ubi de lapidibus uiuis fundatur mons Sion in exsultatione uniuerse terre [84 1Kb] . Hi ergo, qui sic detrectant iugum Domini et seminant scandalum crucis, fortassis existimant flagellum Domini remouendo euadere, in quorum persona loquens Isaias: Flagellum, inquit, inundans cum transierit, non ueniet super nos; mendacio protecti sunt [85 1Kb] . Nunquid credunt ciuitates in quibus habitant a diuina indignatione immunes, cum Dominum uideant in sanctam ciuitatem et in terram quam sua presentia consecrauit ita terribiliter deseuire? quomodo parcet peregrinis ciuitatibus qui proprie non pepercit?  a sanctuario suo incepit Dominus, et nisi auersus fuerit furor eius, calicem ire sue propinabit his qui longe sunt; eosque, qui desidiam sibi refugium constituunt, eodem aut grauiori turbine tempestatis inuoluet. De calice indignationis ipsius in Ieremia [86 1Kb] sic legitur: Hec dicit Dominus: Bibentes bibetis, quia ecce in ciuitate in qua inuocatum est nomen meum, ego incipiam eos affligere; uos autem qui innocentes immunes eritis. Scitote quia immunes non eritis. Cum Dominus olim patribus offenderetur antiquis, hi qui gladios studebant  euadere, frequenter fame periclitabantur aut peste. Unde et Ieremias: Melius, inquit, erat occisis gladio quam interfectis fame [87 1Kb] . Iam uero qui fidem Christi confessi sunt non solum gladium, queso, aut pestem timeant, sed infernum. Cogitent infideles horrendum diem iudicii, terribile tribunal, iratum iudicem, ardentem fluuium, uermes qui non moriuntur flammas inexstinguibiles [88 1Kb] , fetorem mortificantem, dentium stridorem, umbram mortis et dolorem cui non poterit cogitari similis aut equalis; hec omnia sibi thesaurizant qui excitant scandalum crucis edificantes excelsa Tophet [89 1Kb] , nec attendentes quod Christus purgationem peccatorum faciens ministerium crucis penitentie nobis constituit ad salutem. Cur, queso, sic abhorrent, sic uerentur  infelices accipere Christi crucem? Nisi latrones essent, crucem non timerent. uis uidere latrones? Christus de Ecclesia loquens: uos, inquit, fecistis eam speluncam latronum [90 1Kb] , sed hodie facta est fouea hericii et spelunca hyene; sed respondes et dicis: Quid facerem inter milites clericus inermis, inter armatos, inter bellicosos imbellis? Miles Christi es, nec te debes reputare inermem, cum audias Apostolum scribentem Corinthiis et dicentem: Arma, inquit, militie nostre non carnalia, sed potentia Deo ad destructionem munitionum, destruentes omnem altitudinem extollentem se aduersus scientiam Dei, captiuantes omnem intellectum in obsequium Christi [91 1Kb] . Nota utique eris inter  milites otiosus nisi otium et alligatum in ore tuo uerbum Dei. Audi quid Apostolus ad Timotheum scribat: Ab infantia Scripturas sacras nosti que possunt instruere ad salutem [92 1Kb] . Omnis enim Scriptura diuinitus inspirata, utilis est ad docendum, ad arguendum, ad erudiendum in iustitia. Docet experientie liber quod tube enee et cymbala necessaria sunt in bellis. Non solum enim corda hominum sed etiam equorum ad pugnam animant ad conflictum. Clangore tubarum subuersa est Iericho [93 1Kb] ; quantum, obsecro, potest uiua uox ubi tantum potest es sonans et cymbalum tinniens [94 1Kb] ? uerbum Hieronymi est: Nescio quid latentis energie uiua uox habet. Si sonus tube manus remissas et genua dissoluta erigit in statum audacie et uirtutis, quid  faciet sermo Domini uiuus et efficax, et penetrabilior omni gladio ancipiti, pertingens usque ad diuisionem anime et spiritus [95 1Kb] . Nihil est quod militibus Christi fortius ad uirtutis exercitium et laborum solatium cedat, quam si exhortationem assidue tuba intonet salutaris. Tuba hec in die tremenda, in momento, in nouissima tuba auditores suos liberabit ab auditione mala [96 1Kb] et a uerbo aspero [97 1Kb] . Hanc tubam discipulo suo Apostolus committebat, cum diceret: Predica uerbum: insta opportune, inopportune, argue, obsecra, increpa et in omni patientia et doctrina  opus fac Euangeliste, ministerium tuum imple [98 1Kb] . Speculatorem dedit te Dominus domus Isrel, audi ergo quid de te et consimilibus per Ezechielem [99 1Kb] Dominus comminetur: Si speculator uiderit gladium uenientem et non insonuerit buccina, ueneritque gladius et tulerit animam unam de populo, sanguinem eius de manu speculatoris requiram. Nobis Dominus sacramentum reconciliationis et fiduciam salutis in cruce constituit; tum uero, uenerabilis Pater, uide, si tue fame consulas, dum crucem nec accipis nec predicas, et iniurias Christi turpi silentio et periculoso neglectu dissimulas. Si nunc inter molestias et labores saluberrime peregrinationis euadis, scias quod Dei iudicium non euadis. Si non credis mihi, crede Apostolo ad Hebreos scribenti:  Quomodo, inquit, nos effugiemus, si tantam neglexerimus salutem [100 1Kb] . Noueris, amantissime Pater, quod idem uocauit, elegit te Dominus in sacerdotem sibi, ut sis in populo eius doctor et ductor, exemplum penitentie, forma sanctitatis ad dandam scientiam salutis plebi eius, sollicitus facere populum acceptabilem Domino, sectatorem bonorum operum, uiam Christi diligere et parare Domino plebem perfectam; sapientiam dedit tibi Deus, ut eam in usus publice utilitatis expendas, et in intellectibus manuum tuarum deducens alios dicas: Sine fictione didici et sine inuidia communicaui [1 1Kb] . Gratiam quam contulit tibi Deus tibi ipsi obesse non dubites, si per eam aliis prodesse non studes.  Dicis autem: Sufficit mihi illis prodesse quibus uoluerit Dominus me preesse. Nunquid ita alligatum aut potius decuriatum est uerbum Domini, ut ad unius parochie limites angustetur? Debitor erat Apostolus sapientibus et insipientibus, Grecis et barbaris [2 1Kb] . Cumque olim in Iudea tantum esset Deus, uenire tandem uoluit ad cognitionem sui nominis omnes gentes. Ideo dilatatur Abrahe nomen: ideo egreditur de terra et cognatione sua, ut in gentibus crescat. Ille etiam qui non erat missus nisi ad oues que perierant domus Isrel [3 1Kb] , omnes gentes in inuocatione sancte Trinitatis precipit baptizari [4 1Kb] . Ipsius testimonio, messis quidem multa, operarii uero pauci [5 1Kb] ; si de hac paucitate te subtrahis, negligentie aut infidelitatis argui potes, quia  quantum in te est, prouentum Dominice messis imminuis; constituerunt te custodem in uinea. Tua ergo interest ut uinea Domini Sabaoth latius extendat palmites suos, ut oleastris inseratur oliua et labrusce in uineam propagetur. Tua interest ut qui ignorant et errant, tuis salutaribus monitis exeant ab errore, et qui ad celestes nuptias uenire contemnunt, tuo ministerio compellantur intrare. Sed dicis: Qui infideles occidit, homicida est. Nolo homicidii crimen incurrere uiros; nam sanguineum abominabitur Dominus: unde et Dauid a  templi edificatione repellitur: amice, plurimum refert qualiter quis occidat. Nam si precepto legis hec facit, eum ab homicidii crimine lex excusat. Et que maior lex excusat, quam communis Ecclesie constitutio, preceptum summi pontificis, zelus Domini, amor Christi? Cedit equidem Christianis ad meritum, si zelo caritatis accensi eos impugnant uiriliter, qui Christum blasphemant, qui sanctuarium Domini polluunt, atque in superbia et abusione sua gloriam nostri Redemptoris humiliant. uerbum Domini est: Blasphemos occides et maleficos non patieris uiuere [6 1Kb] . Credo acceptissimum Deo esse si de terra sancta canes immundissimi extrahentur: huius rei ministerium penes homines est, penes Dominum uero auctoritas et potestas.  Zelus enim Domini exercituum faciet hoc. Nunquid sanctiorem te reputas quam fuit Moyses, quam Samuel, quam Phineas, quam Elias aut Petrus. Nonne Moyses XXIII millia de populo suo interficiens peccatum idololatrie ipsorum mortibus expiauit [7 1Kb] ? Samuel Agag regem in frusta concidit [8 1Kb] ; Phineas Iudeum cum Madianitide ceuntem pugione confodit [9 1Kb] . Helias quinquagenos cum centum uiris celestis ignis immissione consumpsit [10 1Kb] . Petrus Ananiam et Saphiram terribiliter interfecit [11 1Kb] , ut Iosue et aliorum iudicum, Dauid quoque et aliorum antiquorum regum prelia taceamus. Machabei, quia pro patriis legibus pugnauerunt, uiuunt; nomina eorum in eternum acceperunt in celo, triumphales coronas et laudes ipsorum enarrat  omnis Ecclesia sanctorum. Nunc autem tue pusillanimitatis exemplo corda multorum dissoluta sunt et hi usque in foueam diffidentie corruerunt. In Ecclesiastico autem legis: ue dissolutis corde, qui non credunt Domino! ue his qui perdiderunt sustinentiam, qui dereliquerunt uiam rectam [12 1Kb] . Confitentur equidem se nosse Deum, factis autem negant [13 1Kb] . Procul dubio Domino increduli sunt, Dominumque negare uidentur qui se huius uie labore pro necessitate Christiane fidei non impendunt. Paulus siquidem ad Timotheum scribens ait: Si pro Christo, inquit, sustinemus, etiam conregnabimus.

Si negauerimus eum, et ipse negabit nos [14 1Kb] . Iam  quosdam audio murmurantes, quos plane non dubitauerim dicere inimicos crucis Christi, quorum finis interitus [15 1Kb] , qui nondum uiam ingressi sunt et iam de uie periculis conqueruntur et murmurant, cum de talibus scriptum sit: Murmurauerunt et a serpentibus perierunt: refrigescit siquidem caritas multorum et abundat iniquitas [16 1Kb] , unde et iam mihi audire uideor blasphemias antiqui et infidelis populi, quoties prouocauerunt Dominum in deserto et sanctum Isrel exacerbando dicebant: Forsitan non erant sepulture in Aegypto, ideo tulit nos Dominus  ut moreremur in solitudine [17 1Kb] . Sic ille populus infidelis ob aque penuriam quondam lugebat in Mara [18 1Kb] . Sic pro defectu panis murmurabant in Elim [19 1Kb] . Sic in Raphidim, ubi non erat aqua, contra Moysen iurgati sunt [20 1Kb] . Imitatores istorum hodie surrexerunt uel contemnentes uel portantes in angaria crucem Christi, et gratiam Dei a se murmurationibus elongantes. Ideo uereor ne dicat Dominus quod quandoque dixisse legitur de populo murmurante: Non est anima mea cum populo isto [21 1Kb] . Et Ieremias: Nunquam uisitabo super his, dicit Dominus, et in gente terre non ulciscetur anima mea fortissime [22 1Kb] ? magne potens Dominus exercituum nomen tibi, tu omnia potes facere superabundantius quam petimus aut intelligimus. uoluntaria  oris mei beneplacita facias in auribus hominum, ad quos loquor, et emollias duritiam cordis eorum. Teste enim propheta, uerba mea quasi ignis et quasi malleus conterens petram [23 1Kb] . Qui mihi aperis os tuum, sermo meus aperiet ostium uoluntatis; homines enim teneri et delicati et uoluptatum ligati consuetudine, nec in sublimitate sermonis, nec in persuasibilibus humane sapientie uerbis, sed in uirtute Dei [24 1Kb] conuertuntur ad cor ut relinquant uanitates et insanias falsas, atque renuntiantes uite deliciis propter uerba labiorum tuorum custodiunt uias duras [25 1Kb] . O uia, ueritas et uita! O sapientia, que attingis a fine usque ad finem [26 1Kb] ! Deus meus, misericordia mea! tibi dixit cor meum, Tu scis omne desiderium meum, et gemitus  meus a te non est absconditus [27 1Kb] : tu secundum ineffabilem abundantiam suauitatis tue et in fortitudine manus tue, Deus exercituum, congrega et custodi et dirige Christianos exercitus. Ego autem confido in tuis miserationibus magnis non uisurum me mortem donec terra promissionis ab oppressione infidelium liberata respiret, donec uideam meum Ioseph, imo Iesum meum regnantem in terra Aegypti dominari Iacob et finium terre.



EPISTOLA CCXXXIII. AD CONuENTUM CANTUARIENSEM.

Charissimo domino et amico GALFRIDO priori Ecclesie Christi Cantuariensis, suus PETRUS Blesensis, Bathoniensis archidiaconus, salutem et se  promptissimum ad uerum obsequium et honorem.

Rex, qui semper uoluit Baldwinum Cantuariensem archiepiscopum graues et inexorabiles discordias et continuas habere sollicitudines, ut sic semper eum haberet humiliatum et obnoxium sibi, compulit et cegit me pro ipso contra uos, imo Deum et contra me, octo mensibus in expensis meis et in continuo uite periculo in Romana curia laborare. Perdidi autem operam et impensas, meisque peccatis exigentibus permisit me Dominus occasione illius archiepiscopi damnose deludi, qui pro  peccatis populi permittit regnare hypocritam. Benedictus autem Deus, quod fructum non retuli de labore illicito. Hoc autem faciat et addat mihi Dominus, ut que commisi redimam, et contumelias, quas alieno instinctu dominis meis irrogaui, exhibitione honoris et obsequii recompensem. Promitto autem et testificor ante Deum et in eo qui spes et uita mea est, quod uobis aut uestre Ecclesie aut honori uestro aduersarium non uidebit me homo et uiuet. Intelligo flagellum Domini; nam sicut octo mensibus contra uos steti, ita Dominus octo mensibus me supplicio grauissime infirmitatis afflixit. Mihi ergo indulgete et orate pro filio uestro penitenti, promittente satisfactionem seque ad defensionem dignitatum ac libertatum uestrarum  ad omne obsequium impendendum humiliter et ex totis animi uisceribus offerenti. Bene ualeatis et bene ualeant domini uniuersi et singuli.



EPISTOLA CCXXXIu.

ARGUMENTUM.---Moniales ad sanctimoniam et castitatem monet.

Obsecro uos per misericordiam Dei, ut exhibeatis corpora uestra hostiam uiuentem, sanctam, Deo placentem [28 1Kb] , carissime filie et sorores. Paulus apostolus hortatur, ad obseruandam continentiam quam uouistis. Periculosum est enim uouere et non soluere. uouete, inquit Propheta, et reddite [29 1Kb] . Exigit enim districtissime Christus castitatem oblatam, qui non exegerat offerendam. Facte estis hodie  sponse Christi; sponsa dicitur a spondendo, quia hodie uotum continentie spopondistis, hodie per misericordiam suam dignatus est uos sibi filius Altissimi desponsare. Sicut propheta dicit: Desponsabo te, inquit, in misericordia et miserationibus, et desponsabo te mihi in fide [30 1Kb] , hoc est quod Apostolus dicit: Despondi uos uni uiro uirginem castam exhibere Christo [31 1Kb] . Christus eas solas sponsalitii amore federat, quas seculum non fedauit. Amator est enim uirginitatis et pudicitie. Precessit ergo uirgo uirginum, uirgo in thalamum summi Regis, ut postea alie uirgines adducantur. Adducentur, inquit, regi uirgines post eam et proxime eius offerentur in letitia et exsultatione, adducentur in templum regis [32 1Kb] . Hoc est templum de quo dicit Apostolus:  Qui uiolauerit templum Domini, destruet eum Dominus [33 1Kb] . Hodie uobis, filie carissime, gratiam et gloriam dedit Dominus, gratiam quia de spurcitia huius seculi uos eduxit; gloriam, quia hodie misericorditer desponsauit. uidete igitur, sicut Apostolus dicit, ne in uacuum gratiam Dei recipiatis [34 1Kb] , gratiam siquidem recepistis in uacuum et lampades defertis uacuas, si non habetis oleum caritatis, si Christum sponsum uestrum ex totis anime uestre uisceribus non amatis. Nec enim placet Domino uel pulchra est ei castitas sine caritate. Sicut Sapiens commemorat: O quam pulchra est casta generatio  cum caritate [35 1Kb] ! Grata siquidem est Christo nuptialis fecunditas, sed gratior est ei uirginitas, quia nuptie replent terram, uirginitas paradisum; atque beneficio uirginitatis reformantur in homine uita et conuersatio angelorum. Bona siquidem testimonio Scripturarum fecunditas coniugalis, sed melior est uidualis continentia; optima est uirginalis integritas, sed superoptima et superexcellentissima est fecunditas uirginalis. uerumtamen hec in nulla muliere est inuenta, nisi in illa que est sola sine exemplo.

Gaudia matris habens cum uirginitatis honore.
Nec primam similem uisa est nec habere sequentem.
Ista apud Christum humilitate sua hanc prerogatiuam,  hoc priuilegium acquisiuit, hoc, inquam, priuilegium quod nunquam auferetur. uide quantum placuerit humilitas uirginis ei qui in celis habitat et humilia respicit in celo et in terra. Non eius sapientiam, non pulchritudinem, non nobilitatem, sed humilitatem ancille sue respexit [36 1Kb] . uos itaque, que arripuistis uiam humilitatis, que abiecistis mundum et elegistis esse abiecte in domo Domini, magis quam habitare in tabernaculis peccatorum [37 1Kb] , confidite in Christo qui uisitabit uos et requiescit in uobis. Sic ipse per prophetam commemorat dicens: Super quem requiescit spiritus meus, nisi super humilem et mansuetum et trementem ad uerba mea, [38 1Kb] hec requies mea in seculum, hic habitabo quoniam  elegi eam [39 1Kb] . Ipse in iudicio terribiliter dicet: ueni, electa mea, et amica mea, ponam te in thronum. Hanc gloriam, hunc honorem reseruat Dominus uirginibus illis que mentem sanctam Deo deuotam et puram conscientiam Domino assidue immolant, in hac deuotione finaliter perseuerant. Omnis enim gloria filie regis ab intus, in fimbriis aureis [40 1Kb] quia ab intus gloria nostra est testimonium conscientie nostre; ut apostolus dicit: Et bene in fimbriis aureis in quibus notatur perseuerantia et finis; nam fimbrie sunt extremitates uestimenti. Unde et Propheta, finalem iusti uiri indicans caritatem: Et posteriora, inquit, eius in pallore auri [41 1Kb] . Gaudeant igitur uirgines quas sibi desponsauit altissimus Altissimi Filius: collocaturus eas in ethereo thalamo,  cum benedictissima matre sua, cum Domina angelorum. uidue uero et alie que fuerunt peccatrices, si non possunt uirginitatis assequi dignitatem, gaudeant tamen se huius mundi pelagus euasisse. Cedat uiduis ad solatium, uidua Sareptana, que meruit Eliam prophetam suscipere [42 1Kb] . Cedat iis ad solatium beata Anna uidua, que non solum prophetauit de Christo, sed ipsum Saluatorem mundi uidere meruit et tenere [43 1Kb] . Erigat in spem et excitet ad confidentiam peccatrices, Chananee deuotio, Aegyptie penitentia, Magdalene dilectio, que non solum mundari ab omnibus iniquitatibus  suis; sed fratrem suum iam triduanum, lacrymis suis meruit suscitari [44 1Kb] . Procul dubio ex magna deuotione procedebant lacryme, que Christum ad lacrymas compulerunt. Que ergo fuerat in ciuitate peccatrix, dilectione et lacrymis, non solum liberari meruit a peccatis, sed fieri apostola et euangelista, imo , apostolorum apostola, festinans ad annuntiandum apostolis resurrectionem Domini, et currens in odore unguentorum ipsius. O immensa, o indeficiens, o inexhausta misericordia Saluatoris! Ad se et post se uirgines trahit, uiduas respicit, peccatrices admittit. In peccatrice constituit sibi hostiam uiuentem, in uidua hostiam sanctam, in uirgine hostiam Deo placentem. Peccatrici dat misericordiam, uidue gratiam, uirgini  gloriam. Sic in peccatrice, in uidua, in uirgine, nos ad illud gaudium patrie celestis inuitat, quod diligentibus se Dominus repromisit, qui est benedictus in secula seculorum. Amen!



EPISTOLA CCXXXu.

Reuerendo Patri et domino A. Glocestrensi abbati, P. Bles. Londoniensis archidiaconus, salutem et cum mansuetudinis obseruantia iracundie obliuisci.

Miror miranturque mecum quamplurimi, quod cum magister Alexander de Glocestria, uir honeste opinionis et commendabilis litterature, a primitiis adolescentie sue uobis et domui uestre fideliter et utiliter atque honeste seruierit, nunc eum quasi abdicando et auellendo a sinu gratie uestre molestare  intenditis, uosque illi durum et inexorabilem atque ingratum, sicut publice dicitur, exhibetis. Sane inter omnia mala que a primis parentibus uel potius peremptoribus nostris, quasi successorio iure contraximus, nichil apud Deum et homines grauius ingratitudine reprobatur. Ingratitudo enim alumna turpitudinis et nouerca est honestatis. Ipsa testimonio sacri eloquii est uentus urens, siccans fontem pietatis, riuulos dilectionis obturans et exsiccans fluenta gratie et beneficium satietatis humane. Si deliquit aut in aliquo uos offendit, humanum est delinquere, inhumanum uero se ueniam postulanti pertinaciter obdurare. Paratus est bonorum uirorum consilio satisfacere, et uberiore  obsequiorum fenore culpam negligentie aut ignorantie sue humiliter compescere. Non ergo sit ira uestra uehementior ad uindictam quam ipsius neglectus ad culpam. Culpe siquidem sunt in quibus culpa est totam persequi culpam, uestramque religionem precipue decet restringere et cohibere freno modestie concepte impetum ultionis. Si cecidit, Dominus adiiciet ut resurgat. Forte alicuius detractoris unquam suggestio uos turbauit, uestrique amoris dulcedinem amaricauit in odium: sed absit ut alicuius rancoris amaritudo dominetur in prelatum, fiat potius quod Apostolus scribens ad Ephesios dicit: Omnis amaritudo et indignatio tollatur  a uobis ut sitis misericordes inuicem, commissa donantes [45 1Kb] . Pater, si non audis Apostolum, attende quid de principe gentili peta commemorat:

Tu piger ad penas, princeps ad premia uelox
   Quique doles quoties cogeris esse ferox.
Dominica oratio, imo totius fere Euangelii textus nos ad debitum misericordie obligat. Non remittetur tibi, Pater, si non remiseris. Si non feceris misericordiam, sine misericordia punieris. Utere ergo Christi et apostolorum consilio, nec Prosperi uerbum contemptibile putes:

Det peccatori ueniam peccator, ut equa
   Conciliet Dominum conditione sibi.
Fame, queso, atque honori et utilitati domus tue consule maturius, innocentissime Pater. Magister  Alexander notus et dilectus a multis, uir multarum litterarum et odorifere opinionis tua negotia promouere aut impedire per se, uel per alios, multipliciter potest. Hec tibi, carissime Pater, dilectione sincera succincte prelibare decreui, ut tuo nutritio et fideli liberaliter parcas,

Et sibi si non uis parcere, parce tibi.



EPISTOLA CCXXXuI.

uereor ne coram apostolice magnificentia maiestatis imprudenter, aut potius impudenter, censear quedam deliramenta proponere, dum sub modio fumigans, lucerne super candelabrum posite, imo serenissimo luminari, quod Ecclesie preradiat uniuerse, tenebras meas compellor inferre. Omnia  quippe interiora mea exestuant ad scribendum, et, ut uerbo Iob utar, spiritus meus est quasi mustum quod nouas dirumpit lagunculas [46 1Kb] , et quia ex abundantia cordis os loquitur [47 1Kb] , si segnius uel incautius scripsero, uos qui spirituales estis, corripite hoc in spiritu lenitatis [48 1Kb] . Dedit nobis Dominus linguam eruditam, ut sciatis sustentare eum, qui lassus est uerbo [49 1Kb] . Forte consiliosius esset mihi si concepta scribendi presumptio lateret in sinu scientie mee, et intra silentii cardines clauderetur. Da mihi ueniam seni, qui super senes intelligis; mihi enim iam aduesperascit et accelero ad uite transeuntis occasum; quod mihi manifeste declarat memoria fatiscens, cecutiens oculus, crassior intuitus rationis et ingenium quondam acutioris uene nunc incommodo  senectutis rationis obtusum. uiroris equidem gratia raro solet procedere de stipite ueternoso cuius radix exaruit. Ego autem iam delibor et responsum mortis accepi in membris meis: modicum de tempore uite mee restat et illud non stat; sed antequam mundane conuersationi dicam ultimum uale, summo desiderio uellem datam a Deo nobis sapientiam consulere et scrupulum periculose dubitationis, que multorum mentibus altius infixa est, et que totum ebibit spiritum meum, falce apostolice auctoritatis auferre. Magnus quidem stupor et horror incutitur ministrantibus in altari, cum inter uerba uite, inter sacramenta  salutis eterne uerba quidem aliena Christo ascribuntur, que suspectam faciunt ueritatem, que non continuantur sibi, nec Christi sunt, nec in Euangelio leguntur; etenim in consecratione sanguinis Christi sic habetur: Simili modo postquam cenatum est, etc.



EPISTOLA CCXXXuII.

ARGUMENTUM.---Casus serui de hereditate habenda tractatur.

In nomine Patris et Filii et Spiritus sancti.

Quidam in testamento suo seruum suum et liberum et heredem instituerat, ita tamen si hoc mereretur apud quatuor filias quas habebat. Due istarum filiarum gratanter ad hoc impartiuntur assensum, ut et libertatem assequatur et hereditatem.  Due alie penitus contradicunt. Iste quatuor filie, fratres karissimi, sunt filie Regis magni, misericordia scilicet, ueritas, iustitia et pax. Testator est Dominus, qui in sanguine sacrificiorum uetus Testamentum primo constituit; postea Nouum Testamentum sanguine proprio confirmauit. Seruus uero est homo qui cum creatus esset in plena arbitrii libertate, seipsum uendidit sub peccato, et factus est seruus pene. Huic uoluit misericordia et pax libertatis et hereditatis beneficium impartiri, sed iustitia et ueritas e contrario asserunt hunc utraque prorsus esse indignum. Erat magnum inter sorores litigium et crescebat contentio in immensum, nisi quia pax interponebat partes suas et rogabat ea  que ad pacem sunt. Non probris, inquit, aut contentionibus, o sorores, sed ratione et legibus disputetur; adeamus iudicem et coram eo lex nostra discurrat, petamus iudicium Salomonis uiri pacifici, qui facit utraque unum id est Christi. Omne enim iudicium dedit Pater Filio [50 1Kb] , sicut scriptum est: Deus, iudicium tuum regi da, et iustitiam tuam filio regis [51 1Kb] . Placuit consilium in communi, ueniunt ante iudicem et resumpto aliquantum spiritu misericordia ut sic maiore trahatur affectu, assumit assessoris officium: eo enim tempore forte nondum fuerat illa constitutio promulgata de assertione tollenda. Multa igitur in primis allegans de miseria hominis, ut ad pietatem iudicem inclinaret: Homo, inquit, per se non cecidit, sicut diabolus, sed impulsus  euersus est ut caderet, et ideo miseratione est dignissimus. Miseremini igitur, Pater, quia uenit tempus miserendi eius, quia uenit tempus [52 1Kb] . Et conuersa ad iustitiam, Quare, inquit, soror, uis addere super dolorem uulnerum istius miseri? Quare Patrem nostrum ad iracundiam prouocas contra istum? Contra folium quod uento rapitur, ostendis potentiam, et stipulam siccam persequeris; scribis enim et inscribis contra istum amaritudines, et consumere uis misericordias patris nostri que permanent in eternum [53 1Kb] et in seculum seculi.

Nunquid uis prescribere certos fines misericordie, cuius misericordie non est finis; cuius pietatis  mensura est immensitas? Pater et Dominus noster ipse est misericordiarum pater, et dominus totius consolationis, dulcis et mansuetus et mitis et prestabilis super malitia, cui proprium est misereri et parcere. Nunquid in eternum proiiciet Deus et non apponet ut complacitior sit adhuc? Nunquid obliuiscitur misereri Deus, aut continebit in ira misericordias suas? Non auferes ei quod suum est, quia et iratus misericordie recordatur. Confiteor siquidem quia diffiteri non possum, quod homo se uendidit sub peccato. Sed nec uenditio tenuit de iure, nec in preiudicium hominis potuit redundare: quod et rationibus et legibus manifestissime conuincemus. Nam et iure ciuili partes habemus maximas et ipsius rigorem frequentissime temperamus. Homo  aut lapsus est dolo et calliditate aduersarii, aut lubrico et facilitate consilii. Utrolibet istorum modorum sit lapsus, restitutionis beneficium ei indulgetur. Si tamen aduersarii calliditate lesus est, etiam si sit maior uiginti annis, ei restitutionem impartitur lex illa Codicis de dolo: Si maior. Ad plurimum impartitur lex illa Digestorum de emptione apud Celsum et dicta lege: Si maior, ubi dicitur, quod si dolo uxoris inductus quis repudiet hereditatem, licet sit maior uiginti quinque annis, poterit tamen actione de dolo conuenire uxorem. Ad hoc etiam et efficacissime suffragatur lex illa Codicis de rescindenda uenditione: Si dolo et lege Dolus, ubi dicitur: Quod si dolis aduersarii inductus est  quis ut uenderet, uenditionem preses prouincie reuocabit. Dolus enim ex qualitate facti, non ex quantitate pecunie estimatur. Si contractus est bone fidei, que in istis contractibus exuberanter exigitur, ad idem probandum, regulam iuris produxit in medium, legem Consilii et legem Conuentio; ubi dicitur, quod consilii fraudulenti nulla est obligatio, nec meretur effectum quod a fraude incepit. Quod si consilii fallacis facilitate sit lapsus, ei restitutionis auxilium non negatur argumento Codicis de in integrum restitutione minorum, lege Minoribus, ubi dicitur, minores uiginti quinque annis restituuntur, in his in quibus se captos estimant licet dolus aduersarii probari non possit, et de Codice, de liberali causa, lege Non ideo; ubi dicitur,  quod femina maior uiginti annis, etiamsi a fisco sit uendita, nisi gratia participandi pretium se ipsam uendi permiserat, non preiudicatur sibi. Et Digestis, de liberali causa, lege Liberis, si quicunque sciens tantum . . . qui dolum allegat, ex perspicuis indiciis probet dolum; per uxorem enim dolo inductus est ut se uenundaret sub peccato, et allegat legem illam Digestorum de dolo: Qui enim, et legem Quisquis; excusat preterea factum hominis per ignorantiam et errorem, ut in Institutis de heredum qualitate, paragrapho Sciendum et Digestis de iurisdictione omnium iudicum, lege Super errorem, ubi dicitur, quia restitutio datur, sicut  illis, qui alium pretorem pro alio adierunt; nichil enim fecisse intelliguntur, nam qui errant nullo modo consentiunt. Ultra adhuc procedimus, dicit misericordia. Regulare est et ordinatum, ut dolus suus nemini debeat protrocinari, ut Digestis, pro socio, lege uerum est, paragrapho, Tempus, et est sententia legis quia nemini subuenit dolus suus.



EPISTOLA CCXXXuIII.

Quis daret capiti meo fontem, ut mens meroris obruta caligine, suspiriorumque turbine concitata pro regie seueritatis immanitate, confuse lamento uelut imbrem incessanter educeret profluuia lacrymarum? Quis sermones meos maledice obiurgationis amarioraret absinthio seu fellica conuiciorum acredine uenenaret? Quis horrende materie impares  inuectiuas ironice feritatis armaret aculeo? Quis lingue cuspidem ad detestationis ictus acueret, sicut fulgur, ut inuasor idoneus potenter transfigerem sceleste flagitium, nuper in deplorande memorie dominum Andream, Ierusalem et Sicilie regem, nefandis auxiliis perpetratum? Hoc nimirum non satis audacter aggredior, metuens probabiliter ne tam grauis tamque atrocis magnitudo nequitie per mundi climata remotis populis diuulganda forsan audientium crudelitatem excedat, mei modulum ingenii pregrauescat, et debilis eloquii superet facultatem: cum hoc ferale monstrum et monstruosum spectaculum interior uisus aspernetur impatiens, attonitus auditus refugiat et trepidus  animus horrescat. Sed qualiter potest quantumlibet perpense modestie freno compesci? quomodo taciturnitatis conclaui patitur obfirmari doloris impetus, ex publica consurgens iniuria, in personam unius fidelibus uniuersis sed presertim regali eminentia preditis damnabiliter irrogata? Heu quantum matris Ecclesie detrahitur statui! quantum suo derogatur honori, quod unice diligendus filius pariter et alumnus uelut inter eius brachia trucidatur! Heu quam sordidis ignominie notis, quam notabilibus infamie maculis hanc respergit etatem et presentia tempora labefactat hoc nouum facinus, insolita rabie truculentum, incognitum barbaris et preteritis seculis inauditum! Dicite, queso, quos priscorum uoluminum studiosa cura sollicitat, ubi  longeue referunt cornices aut antique tragedie declamant, ubi aliqua recenset historia seu ueterum annalium recolunt monumenta, quod principem dulcore clementie placidum, prosapie splendore prefulgidum, sincero innocentie nitentem candore, ac primeuo adolescentie flore uirentem, cuius indoles in parua etate gesta spondebat magnifica et sub teneris adhuc annis dispositissimum regimen pretendebat, sic inclementer oppresserint, suppresserint uiliter, perfide supplantauerint et succiderint premature, non hostium patentes manipuli, non ex professo uel palam rebellantium cunei, sed curialium imo scurrarum cohortes et subdole subditorum caterue dolosis munite fraudibus et conuiciis fallacibus subornate. Isti quidem, in quos diuine  indignationis sagitta dirigitur, nulli preliis offense irritati stimulis; nec rerum prouocati dispendiis, aut uerborum contumelia lacessiti, dum coronationis instarent solemnia, ut infausto funere festum precurrerent et bonorum luctu letitie organa preuenirent, fedissimo conspirantes federe, aduersus regiam maiestatem eorum custodie parum caute commissam, in aduersaria urbe triste nomen infelicitatis nomine comprobante, intempesto noctis silentio, quod animantibus ad quietem disposuit natura prouida dispensatrix, de thalami abdito, tutissimo salutis humane refugio, in mortis uictimam proditionaliter seduxerunt. Ad cuius sceleratum ministerium exsecrabiliter consummandum, prout fame secretorum conscie rumor insinuat,  post funis laqueum innoxii collo clandestine ac nocenter iniectum, quem pro plectendis latronibus, non autem pro regibus suffocandis, legalis induxit seueritas, et quod sine pudore non refero, unus ex iis impias manus impudenter ingessit ad inuasi Domini seminarii uasa crudeliter perstringenda: sicque intolerabili tormentorum angustia uitalem expugnare uigorem mortiferis cruciatibus uita cessit. Post hec canine ferocitatis termino non contenti, que superuacue inquietationis molestia predam nescit uexare peremptam, exstinctum corpus, quod paulo prius alte spei magnanimus uegetabat spiritus, in ruinam precipitii deiecerunt. Insuper nescio cuius prerabidi furoris exagitati uesania, prout amici relatio patefecit, eiusdem principis  funeri omnem comitiuam procerum, cunctam sequelam nobilium perfide subtraxerunt: illa pietatis iura erga Dominum uiolando, que frequenter in capitalibus emulis imitatione digna seruauit antiquitas, ut si supremo concertationis exitu alter in alterum preualens sibi necis auctor exstitisset, post interitum non acerbitatis odio priuatam accipiendo personam, sed humanitatis officio omnem pensando naturam eius exsequiis libere indulgeret. O iubar unionis! O sidus irradians, quod a turbide Italie mierum solum firmandum, equitatis solio ac pacis radio perlustrandum clare diffudit Hungariam, quot fueris obumbratum opprobriis, quantis denique suppliciis eclypsatum, nec scripturali stylo  disserere nec producte lamentationis tenore sufficio mediocriter explicare! Nam nunc ad lacrymabilem casum per singula seriosius prosequendum, utinam doctorem eximium facunde sapientie ac sapientis facundie plenitudine redundantem Hieronymum, qui etiam de Hungarie partibus traxit ortum, sine sue glorie detrimento de sepulcri gremio potentia suscitatum diuina sui terrigene consideratio reuocaret! Quid si modo cause meritis diserti oratoris eloquio sufficienter instructi, precipitati Andree afflictissime genitrici ac illustrissime ipsius consorti tam miserabiliter uiduate, contra detestabiles criminis auctores sententiam iustam decerneret, uiuificante Domino, reuiuiscens famosissimus quondam Minos Crete rex inclytus precipitati  ultor et genitor Androgei auus, ut legitur, Athicos occisores eiusdem legis durante censura teterrimus labyrinthus implicuit, et uorax absorbuit Minotaurus. Quid si Hungaricus Attilas ad uitales auras emergens, permisso sibi flagello, quo sui temporis attriuit malitiam, nunc pro nationis sue participe, sed seuitie non consorte pietatis auctore iubente pie deseuiat ad uindictam? O anxii doloris uehementiam, quam ad mortuorum presidia memoranda reflectit presidentium tarditas ad exhibende iustitie metam interpellatis passibus gradiens, et in ipso processus exordio, si dici licet, petere quasi timide non cessabit! Sed lugentis affectus hoc saltem solamine refouetur, quod etiam ministris cessantibus superni principis uigilantia  non cessabit, et eis quantacunque grauitate detentis se promptus accinget Deus zelotes et aget libere Deus ultionum.



EPISTOLA CCXXXIX.

ARGUMENTUM.---Querela anxia contra prelatum.

Diutissime hoc cruciatus fui, et adhuc in interioribus mei cordis hec pertago deseuit . . . . . hoc terribilis in iudiciis Deus longanimiter mala te dissimulans fore destruet eum in finem quia persecutus est homines . . . . . et deuotum corde magnificans totus rapinis inhiat, ut pecunias accumulet infinitas, filius auaritie, idololatra pecunie, seruus mammone; ibi legit ubi studet, ibi cor eius quia thesaurus eius: quemque portat gladium Petri, obtunderi  elideri iustitiam emollire, arcum Domini et rigorem iustitiarium euacuare; inquisitionem que facta est semper uocastis negotium uestrum; absit ut degeneret in . . . . . et in negotiatione opprobrium: clamat clerus, clamat populus; clamant scripta, et uoces eorum qui de insufficientia et inutilitate ipsius submurmurando testificati sunt nos que ipsorum est nunc nunquid Ecclesie parcet ei qui totam Ecclesiam profanauit? Diebus fere singulis me pugnare oportet ad bestiam: eo sic pugno quasi erem uerberans, nec repugnans impugnor, sed ethici testimonio,

Non pugna est, ubi tu pulsas, ego uapulo tantum [54 1Kb] :
fruges abstulit, domos combussit. Supplicam et  damna hec mihi paret ipsi afflicti et magnatum plus subsannans insultabat grauius mihi damnum, damnumque et confusionem meam in theatrum publice derisionis publicauit; in omnibus his, et non est conuersus furor eius, sed adhuc manus eius extenta [55 1Kb] , nunquam beneficium mihi dabit nec in aliquo benefaciet; malificia uero eius a post tempore sue promotionis iugiter in libro experientie lege: Quousque, Domine Iesu, durabit iniquitas, . . . . . . ut quid terram occupat labor inutilis. Securis ad radicem posita est, nec est qui eam succidere uelit, sed qui malefactorem non corripit cum possit, omnia mala opera eius facit, alia uice fruges uiolenter ablatas, luto potius  conculcari quam excuti fecit, ut duorum iactura me afficeret, quia restitutionem mihi humiliter fleri postulabam, non conuentum nec uocatum a se nec ab alio, prius appellatorem, sine omni causa, sine omni iudiciario ordine me suspendit. In omnibus his autem non sufficit quod cito ouicula tua, . . . . . . tissime pastor, rapta dirius affligitur et torquetur. Cum enim expersus episcopos et omnes aliosque potentissimos sui nec sufficiunt nec suffragio indigent alieno. Respice senem debilem incessanter afflictum, nec enim aliud querit, nisi ut cum dolore canos meos deducat ad mortem [56 1Kb] . Proinde ne tuus Naboth pro uinea uel pro Ecclesia sua potius occidatur, dura, inquit, sed sera est querela dicentis ad Achab: Occidisti insuper et possedisti [57 1Kb] . Romani  principes olim solo uerbo suos emancipabant, quos domini sui malitiose uexabant. Emancipe hunc miserum et intolerabili seruitute oppressum, pontifex urbis Romane, qui solus habes super omnes pontifices plenitudinem potestatis. Si uero magni emancipare simpliciter eximatur, saltem usque ad quinquennium; iam enim in membris meis responsum accepi; certusque sum quod excussa misere huius uite cuti, Deus aliquid gratie uitalis adiiciat extra translimitabit unum animam. Poteritne Innocentius ita esse crudelis, ut ouicule sue discrimen enorme dissimulet nec eam faucibus irruentis eruat leonis aut lupi? Aut mihi pacem prouidere uelitis, aut quidquid habeo in manu uestra promitto et sine  ulla contradictione resigno. Precepistis E. epo. et I. decano, ut super ablatis mihi iustitiam exhiberent: ego autem terribiles eius minas et ad certa discrimina uite mee consilio amicorum coactus digito labella compesco, et facit a magistris suis puerili cogendum lacrymam ab oculo prorumpentem iterum oculo resorbere. uulgo dicitur eum flagellari infeliciter qui conqueri de flagello non audet. Audite, celi, et auribus percipe, terra, magna mala que patior et grauiora que timeo et exspecto. Si . . . . . apud eum, qui pre omnibus antecessoribus suis terribilis est apud reges terre [58 1Kb] ut sitis mihi testes quod liberare me potest et de faucibus bestie crudelis eripere uno uerbo, O unum uerbum, sis mea. O solatio, sis honor; o gloria  eius, qui liberat pauperem a potente ac senem et debilem cui non est adiutor [59 1Kb] : Infelix ego homo, quis me liberabit de carcere mortis huius [60 1Kb] ? Quam infelice auspicio de dulci Francia ubi natus et nutritus et editus fueram, in hanc seruilem barbaram sum translatus, sed Innocentio loquar, et certus sum quod de malitia sua potest innocentia propulsare.



EPISTOLA CCXL.

ARGUMENTUM.---Dehortatio a uinculis curialibus.

Dilecto et predilecto domino et amico G. decano Sancti Martini et Archid. Norwici, suus P. B. Lond.  archid., salutem et si quid dulcius aut desiderabilius est salute.

Gratias magnas refero gratiarum magnifico et munifico largitori, qui uos de fornace curarum curialium, quasi de graui labyrintho aut potius de uentre inferi reuocauit in tranquillam anime libertatem. Ubi quidem spiritus ibi libertas, ut anima hominis de multiplici tumultuatione respirans secum habitet, sibi uacet ac uideat quam suauis est Dominus, qua libertate dotauit uos Christus. Cum enim mundi gloria fauorque magnatum uobis dulcius arridebat, ambitionem curie que multiplici bonorum lenociniis uos palpabat, cum Ioseph cuius laciniam apprehenderat adultera relicto pallio aufugistis [61 1Kb] . Sane cordi magno nil est magnum:  ideoque quod alii per discrimina corporis animeque uenantur, uos quodam fastu nobili anime despexistis. Enimuero nobilis superbia est preferre sapientiam diuitiis, honoribus honestatem. Nam et sapientia diuitias et delicias suas habet, sicut ipsa in hoc sui nominis dicit: Apud me sunt opes superbe et gloria [62 1Kb] . Proinde totis in hoc medullis anime uobis congratulor; nam in contrarium uere amicitie ueniunt omnia que amicis cedere credimus ad honorem et pacem cordis animeque salutem: currant ceteri ad diripiendum sarcinas huius seculi, ponentes animas suas, pro quibus mortuus est, quasi sub iactu alee, dum circa ambitiosos honores spiritu demoniaco agitantur non sine periculo  perditionis eterne. Hi sunt quos exagitat spiritus huius mundi, spiritus uertiginis et erroris; qui eriguntur super uentum ut grauius cadant, qui mittunt se in turbam populi et peccata duplicia sibi accumulant. Sanctus Eusebius scribit quod sicut gemma in luto, sic pontificalis auctoritas si collata sit inhonesto. Prosequimur uerbum Salomonis: Qui dat honorem insipienti, sicut qui mittit lapidem in aceruum Mercurii. Super his non tacet Hieronymus, cuius ad Pammachium uerba hec sunt: Clarus honos uilescit in turpi. Et ut bestiarum exemplo confundatur ambitio humana, subiungit: Inter animalia non degener taurus precedit armentum; sed corpulentia uiribusque prestantior: in elephantis etiam robustior et elegantior statura quadam  prerogatiua omnes alios antecedit: hodie autem obrepunt pedibus et manibus ad honorem, qui, iuxta meritorum suorum exigentiam, locum in Ecclesia tenere nouissimum non deberent. O quam longe est cor eorum a proposito beati Ammonii, de quo sanctus Hieronymus refert, quod cum propter litteraturam et honestatem suam a clero et populo in episcopum raperetur, diu renitens et preualens sibi, ne promoueretur, auriculam radicitus amputauit, factaque relatione ad metropolitanum rescripsit eum nunc episcopatu dignum. Sed cum iterum ad cathedram traheretur: Nisi me, inquit,  dimiseritis, linguam meam, pro cuius gloria et sonore me trahitis, abscidam dentibus, et sic honorem cuius pericula uerebatur euasit. Galfridus Peronensis, quem in scholis Parisiis uidi, postea prior Clareuallensis electus est in episcopum Tornacensem, qui episcopatum respuit, et licet ab illius ordinis abbatibus multipliciter coactus fuerit, nullatenus tamen episcopatum recipere acquieuit; qui postea defunctus cuidam socio suo et familiari apparens, et querenti qualiter secum esset, respondit ei: Optime, et scias me a Domino certificatum, quod si episcopatum suscepissem fuissem de numero reproborum.

Procul dubio prius probandi essent, nam Petro etiam apostolo non sunt commisse claues regni  celorum [63 1Kb] , donec ter interrogatus in confessione dilectionis et fidei probaretur. Conqueritur Ecclesiastes [64 1Kb] super hoc dicens: uide malum quod est sub sole: stultum positum in dignitate sublimi et sapientes sedere deorsum. ue homini si presit et non prosit, si presideat hominibus et non presideat ei Dominus! In electionibus olim diuinum implorabatur auxilium: hodie nulla oratione premissa, nulla precedente inquisitione de uita, de scientia illius qui ordinandus est, ceterisque meritorum circumstantiis, quorum longum Apostolus catalogum texit scienter; hodie sequuntur homines contra proprie conscientie sententiam magnatum fauorem et uage opinionis incertum. Princeps populi  Isrel Moyses in libro Numeri [65 1Kb] pro successore sibi substituendo Dominum deprecatur. Prouideat, inquit, Dominus uirum qui sit super multitudinem hanc, et meretur audire responsum: Tolle, Iosue, filium Nuni, uirum in quo Spiritus Domini est, et pone manum tuam super eum, ut ingrediatur et egrediatur ante populum meum. Ideo Moyses dum mittitur ut liberet populum Isrel de Aegypto se factum impeditioris lingue ab heri et nudiustertius profitetur [66 1Kb] . Ieremias [67 1Kb] etiam, quamuis sanctificatus ab utero, cum ei Dominus officium legati et doctoris iniungeret, timens insufficientiam suam, quasi elementarius puer esset, excusauit se dicens: A, a, a, Domine Deus, nescio loqui, quia puer ego sum. Quis hodie suum imperfectum allegat? quis imperitiam  suam detegit? quis indignum se reputat? quis renititur? quis reclamat? quis aufugit? quis hodie facit sicut plerique fecere sanctorum, qui se in cauernis foueisque, ne pontificarentur, absconderunt? Indigna talium prelatura facit hac tempestate ut ecclesia, que olim libera erat, cum Agar contemptibiliter ancillari cogatur [68 1Kb] . Et est parabola instantis temporis que olim dictum est [69 1Kb] , quia repulit Dominus tabernaculum Silo, tabernaculum suum, ubi habitauit cum hominibus. Olim dicebat Deus Ecclesie: Ponam te in superbiam seculorum; gaudium in generationem et generationem.  Suges lac gentium et mamilla regum lactaberis [70 1Kb] . Nunc autem non solum ablactata sed abdicata et abiecta est, et non est qui consoletur eam ex omnibus caris eius. Facti sunt hostes eius in capite [71 1Kb] , filiique ipsius auerterunt se et non seruauerunt pactum, conuersi sunt in arcum prauum [72 1Kb] . Illi enim, qui sedent in cathedra Moysi [73 1Kb] , sustinent Ecclesiam exactionibus opprimi, et in preiudicium ecclesiastice libertatis, signumque seruitutis perpetue, sponte permittunt sibi auriculas subula perforari [74 1Kb] ; sibi tamen uidentur pontificis impleuisse officium si de patrimonio Crucifixi, de pauperum sudore, de extorsionibus subiectorum, palatia construunt, si uiuaria piscium et ferarum indagines amplissimas circumducunt, et obliti promissionum quas in consecratione  sua distinxerunt labiis suis, de commissarum sibi animarum cura non curant. Liceret eis de licite acquisitis uiuaria et cetera construere et nichilominus circa salutem animarum uigilantius et diligentius excubare. Possunt illa facere et ista non omittere [75 1Kb] . Utinam saperent et intelligerent ac nouissima prouiderent [76 1Kb] ! licet enim nunc humanum iudicium uideantur euadere, sacre Scripture testimonio: Cito et horrende graue iudicium fiet his qui presunt, et potentes potenter tormenta patientur [77 1Kb] . Iudex ille terribilis dicit: Ego ipse requiram oues meas [78 1Kb] . A quibus requisiturus est oues suas nisi ab his quibus commisse sunt, qui earum lacte et lana et carnibus abutentes potius exhibent  mercenarii quam pastoris officium? Propter hoc irritauit ipsius pastor Deum; dixit enim in corde suo: non requiret [79 1Kb] . Cuius istorum assertio preualebit? Iurauit Dominus exercituum, dicens: Si non, ut putaui, ita erit, et quomodo mente tractaui sic eueniet [80 1Kb] . Neminem sane iudico: est qui querat et iudicet [81 1Kb] ; nec mihi succenseat aliquis quod os meum in celum pono aut quod ouis ego pastores accuso. Sufficit mihi, si cum aliis ouibus liceat me balare, pastorumque negligentiam, que uertitur in commune discrimen, flere et plangere. Circuit lupus ut oues rapiat, et non sit qui eripiat. Nam interest summum excitare pastorem ut oues miseratus errantes congreget in ouile, et circa gregem suum curam sollicitet pastoralem. Presidentium siquidem  gloria summa est conuertere incredulos ad prudentiam iustorum, et parare Domino plebem perfectam. Utinam, iuxta uerbum Euangelii [82 1Kb] , gloriam, que a Deo est, quererent, et non eam que est ab hominibus! Ipsa enim est uentus urens et pestilens er et corrumpens. O doxa! doxa! o gloria fallax! o inflatio aurium! o uesica tumens, uacua tam pleno uento quam nichilo! Sicut ergo incepistis, cor uestrum stabilite in Domino et in lapide adiutorii. uestrum firmate propositum, ut  non redeatis ad uanitates et insanias falsas, sed anima uestra tot et tantis elegantibus disciplinis imbuta, ei seruiat, cui seruire regnare est. uacate, queso, lectioni, et descendat frequenter animus contemplator in hortos aromatum; ut ibi pascatur deliciis spiritualibus et gratissima sibi colligat lilia gaudiorum. uerbum quidem Hieronymi est: Otium sine litteris mors est et uiui hominis sepultura. Testimonio autem Salomonis: Otiositas amica est anime. Est tamen otium quod edificat ad salutem. Nam uacare a curis et sollicitudinibus huius mundi, et legere ac studere, otium quidem negotiosum est et negotium otiosum. De hoc otio Salomon dicit: Sapientiam scribe in otio, et qui minoratur actu, percipiet eam [83 1Kb] . In huius rei figuram discipuli Domini  Sabbato, id est die otii transeuntes per sata fricabant spicas et uescebantur iis [84 1Kb] . Nam in tempore uacationis subtiliores sententias, quibus reficiuntur anime trahimus de occultis; denique porta in Ezechiele [85 1Kb] , que respiciebat ad Orientem, non aperiebatur, nisi in Sabbato, id est in otio sancto. Propterea querite uobis solitudinem a strepitu huius mundi. Nam de his qui uolunt uacare et uidere quam suauis est Dominus [86 1Kb] , loquens beatus Iob [87 1Kb] : Hi, inquit, sunt, qui edificant sibi solitudines, ne uocem audiant exactoris. Exactor est spiritus nequam, qui uelut instrumentis uocum mansuetis principum gratiam turbat ueneno linguarum procacium. Nonne uoces seu lingue ipsius sunt adulatores  subdoli et detractores, sicut dicit apostolus Paulus [88 1Kb] : Deo odibiles hi sunt, rane in penetralibus regum ipsorum. Nec desunt hodie in curiis Iamnes et Mambre qui apud Pharaonem Moysi aduersantur [89 1Kb] . Achitophel quoque multos in curiis reliquit heredes, qui consilia magnatum infatuant. Multi Aman hodie sunt, qui regem Assuerum in odium et exitium innocentis Mardochei sollicitant [90 1Kb] . Plenitudo uoti mei et summa exhortationis hec est, ut accingatis uos ad opus fortitudinis, ne preclare primitie spiritus in uobis degenerent, sed per Christi amorem mundique contemptum in fructum iustitie et salutis eterne manipulos coalescant; nullamque ordinis obseruantiam suadeo uobis, sed sic obsecro uiuatis in seculo, ut altior seculo sitis,  ut habeatis sub pedibus uestris mundum, et iuxta uerbum Apostoli: Querendo et sapiendo que sursum sunt [91 1Kb] uestra conuersatio sit in celis [92 1Kb] .



EPISTOLA CCXLI.

ARGUMENTUM.---Consolatoria P. B. directa, episcopo suo, grauiter in aduersis afflicto.

Reuerendo Patri et domino H. Dei gratia Sar. episcopo P. B. Lond. arch., salutem et constantiam in aduersis.

Qui prius de uestra gloria gloriabar, de uestra  nunc afflictione affligor; nec enim fidelis amicus est qui pressuras amici sui dissimulat, qui eas condolentis affectu suas non efficit, qui casus aduersitatis illius communicato compassionis humero non supportat. Proinde proposui quod ualeo et debeo facere, deuote scilicet seruitutis obsequium uobis exhibere, tanquam domino, affectusque fideles et filiales ut patri, ne in hac sapientia bonorum uestrorum mens insueta talibus absorbeatur in tristitia, et salutaribus monitis delinita in presenti flagello gratiam diuine dilectionis agnoscat. Utinam me et dominos meos corripiat iustus in misericordia [93 1Kb] , non in furore suo, ne uehementia uerborum patientiam cordis frangat! uisitat equidem electos suos oriens ex alto [94 1Kb] , nunc uisionibus, nunc scriptis, nunc beneficiis,  nunc flagellis celestis medicus, nunc utens cauterio, nunc fomentis; nunc aduersa, nunc prospera, circa nos saluberrima moderatione dispensat. Propterea in spiritu humilitatis amplectenda est diuina correctio, etiam si fiat immissio eius per angelos malos; nam et Apostolus [95 1Kb] , nisi eum Satanas colaphizasset, non audiuisset a Domino: Sufficit tibi gratia mea, nam uirtus in infirmitate perficitur; pena quippe transitoria transigit cum eterna, piusque iudex habita pro fustibus questione furem acerbe flagellat, ut abscisionem capitis aut furcarum discrimen euadat. Quocirca solerter estimanda sunt Dei iudicia, quibus nos examinat; hominem enim quem diligit uisitat diluculo et subito probat illum, mortificat et uiuificat, deducit ad inferos  et reducit; pauperem facit et ditat, humiliat et subleuat [96 1Kb] , hominisque salutem misericorditer in tanta uicissitudinum uarietate procurat. Quod si Deus conuertit in auram incumbentis procelle discrimen, continuo concurrunt ad diripiendam huius seculi predam. Ponunt animas suas quasi sub iactu alee, nec habito respectu ad Dei iudicia uel ad pericula huius uite curis secularibus se immergunt, seque autumant obtinere Deum et mundum. Sed ue homini incedenti duabus uiis, quia nemo potest duobus dominis seruire [97 1Kb] ; diuersus est enim, nam amori mundano non communicat amor Dei; audi petam:

Serta bipertito cum mens discurrit utrinque,
    Alterius uires subtrahit alter amor [98 1Kb] .
Denique his quos cupiditas excecauit immittit Deus rotam malorum; dum enim in auaritie labyrintho circumuolant et estuant importabilibus curis, Samsonis exprimunt miseriam priuati oculis et ligati ad molam. Experientia uero quotidiana docemur quod quidquid homo laborat sub sole [99 1Kb] , quidquid in seculo molitur, ambit, congregat, quidquid per sollicitudines et animarum discrimina suis usibus preparat aut conseruat, totum ad nichilum deueniet tanquam aqua decurrens [100 1Kb] , tanquam uisio nocturna  transibit [1 1Kb] , sicut fumus deficiet et sicut somnium auolabit. Diues nimirum cum interierit non sumet omnia, neque descendet cum eo gloria domus eius [2 1Kb] . Dormierunt, inquit, somnum suum, et nichil inuenerunt omnes uiri diuitiarum in manibus suis [3 1Kb] ; propterea uiri sublimes et in eminentia pontificalis specule constituti diuitias abhorrere deberent, sicut effeminatrices aquas Salmacis; nam Apostolus uocat eas impedimenta huius seculi eo quod salutem nostram impediunt, eneruant animos fortes, emolliunt constantissimos caritatis affectus, a diuinis beneficiis nos elongant, imo auferunt nobis Dominum, et quid prodest homini, si habeat diuitias Cresi, glorias Salomonis, quidquid et Iulius Cesar aut magnus Alexander ceterique potentes in terris,  in thesauris ac deliciis possederunt, si sue anime patiatur detrimentum [4 1Kb] . Porro sunt qui diuitias congregant, ut se per eas redimant a damnatione terribili. Sed Eliphas in libro Iob dicit [5 1Kb] : Non credat quis in errore deceptus quod aliquo pretio sit redimendus; non enim corruptibilibus auro uel argento se redimere homo potest, sed per mundi contemptum, per sui abiectionem, per humilitatem, per fidem, per spem, per amorem et compassionem proximi, per mortem Christi, et per eam qua Deum tenemur diligere caritatem. Amor diuitiarum sic hominem frequenter absorbet, ut nec meditari, nec audire nec annuntiare ipsi liceat uerbum Dei. In forma eruditionis nostre mulier Samaritana prius dereliquit hydriam [6 1Kb] , per quam cupiditas huius  seculi designatur et cucurrit predicare populo uerbum Dei. Sequamur, queso, Prophete consilium dicentis: Diuitie si affluant, nolite cor apponere [7 1Kb] . Non diuitie, sed cordis cupiditas prohibetur. Unde Apostolus: Non qui habent diuitias, inquit, sed qui uolunt habere diuitias, incidunt in tentationem et laqueum diaboli [8 1Kb] . Possunt ergo haberi diuitie, sicut eas Abraham habuit ex iustis causis ad usus licitos, ad gratiam hospitalitatis, ad sustentationem pauperum, ut nos in sua tabernacula recipiant. Ipsorum enim est regnum celorum [9 1Kb] , ita quod non solum sibi habere, sed communicare aliis illud possunt. Consolamini, filii pauperis Crucifixi, discipuli Petri, qui non habetis argentum et aurum, sine  argento redimendi. Properate, emite et comedite: regnum enim hoc facilius sumunt nichil habentes quam omnia possidentes. In sancta paupertate est rei tam pretiose commercium confertque paupertas, quod diuitie conferre non possunt. uide hoc quam lucrosum sit non habere partem in ruina huius seculi, ut partem habeas in Christi resurrectione, ut recipias pro transitoriis bona que tibi mansura sunt sine fine. Scriptum est enim: Diuites eguerunt et esurierunt [10 1Kb] . Ideoque diues indigere non credens semper sollicitus est sui. Sed beatus  qui dicere potest: Ego autem mendicus sum et pauper: Dominus sollicitus est mei [11 1Kb] . Sic diues sui, Dominus autem sollicitudinem pauperum gerit; Dominus parcit pauperi et inopi et animas pauperum saluas faciet. Dauid sciens quam pretiosus et nobilis sit apud Deum titulus paupertatis, licet sit despicabilis apud mundum, inter diuitias regales et in throno regio sedens, quia pauper erat spiritu, secure dicebat: Inclina, Domine, aurem tuam et exaudi me, quia pauper et inops sum ego [12 1Kb] . Paupertas enim estimatur apud Deum magis ex humilitate animi quam tenuitate patrimonii. Proinde Salomon dicit: Substantia hominis secundum cor eius, audi beneficia paupertatis. A se omnes curas mordaces eliminat,

 . . . . . . et in proprio purgata camino
ignem purgatorium non formidat. Pauper certum pignus future iocunditatis habet in se, iamque primitias salutis eterne degustat, et quasi de ligno uite colligens desiderabiles fructus, qui testimonio Apostoli sunt: iustitia, gaudium et pax in Spiritu sancto [13 1Kb] . Eius est quod Dominus in breui eum in plenariam possessionem hereditatis perpetue introducet et cantabit exsultans: Dominus pars hereditatis mee et calicis mei: tu es qui restitues hereditatem meam mihi [14 1Kb] . Diues moriens dolet a se suas diuitias separari. Pauper, altitudinem huius mundi calcans pedibus, ad concupiscentiam uilis prede suos oculos inclinare dedignatur. Reputat enim diuitias  cenum. Nam, dum fiducialiter aspirat in celum, abhorret diuitiarum nomen, dum ipsum ad delicias celestes festiuus exercitus celorum exspectat. Diues ualedicens seculi affluentie pauper exit. Quidquid enim in mundo affluit, defluit, suumque amatorem pereffluere facit. Audi, queso, Apostolum de suis compauperibus disserentem: Tanquam tristes, inquit, et semper gaudentes, et tanquam nichil habentes et omnia possidentes, tanquam morientes et ecce uiuimus [15 1Kb] . Insinuat Apostolus per hoc aduerbium tanquam, quod mala que pauperes patiuntur in hoc seculo, uera mala non sunt, sicut nec bona diuitum uera bona. Quomodo uera bona esse possunt, que transeunt ad momentum? Deducunt, inquit, in bonis dies suos, in momento autem ad inferna  descendunt [16 1Kb] . Existimat diues inter diuitias et delicias suas se celo equalem. Sed Cum dixerit: Pax est et securitas, tunc repentinus ei superueniet interitus [17 1Kb] , eumque cum diuite purpurato subito absorbebit infernus. Quod ueritas in Euangelio notans: Et tu, inquit, Capharnaum, usque in celum exaltaberis et usque ad infernum detraheris [18 1Kb] . Sic preterit figura huius mundi [19 1Kb] . Sic diues epulo acerbissime cruciatur, et Lazarus in sinu Abrahe requiescit [20 1Kb] . Sic Iacob cancellat manus suas super  filios Ioseph ut ei sinistra manus imponatur qui dexteram exspectabat [21 1Kb] . Per sinistram aduersitas, per dexteram prosperitas designatur. Recolite ergo inter prospera et aduersa sufferentiam Iob et patientiam Christi eorumque constantiam, qui rapinam bonorum suorum cum gaudio perferebant. Proinde nullus uestre paternitati subrepat diffidentie motus, nec enim abbreuiata est manus Domini, ut ablata restaurare non possit. Dominus qui dedit ipse abstulit, sicut ei placuit, ita factum est [22 1Kb] ; et benedicendo nomini eius dicite cum propheta: Iram Domini portabo, quia peccaui [23 1Kb] . Eram filius ire et iram Domini merui. Scio tamen, Domine, quod cum iratus fueris, misericordie recordaberis [24 1Kb] ; et cum Isaia cantabo: Confitebor tibi, Domine, quoniam  iratus es mihi: conuersus est furor tuus et consolatus es me [25 1Kb] . Absit, dulcissime Pater, omnis murmuratio apud Deum uel proximum, quia testimonio prophete: Bonum est prestolari cum silentio salutare Deum [26 1Kb] . Erit enim in silentio fortitudo uestra; flagella, queso, Domini, que uobis uidentur amara, in ipsius dilectione dulcescant; diligentibus autem omnia cooperantur in bonum [27 1Kb] , nec permittet uos tentari supra id quod potestis, sed faciet etiam cum tentatione prouentum [28 1Kb] .



EPISTOLA CCXLII. AD G. ELECTUM S. MARIAE.

Reuerendo Patri et domino G. Dei, gratia electo Sancte Marie PETRUS, etc., salutem in eo qui in  electis suis mittit radicem.

Cum bone memorie abbas, Philippus nomine, tributum mortis exsoluerit,---testimonio enim prophete fedus cum morte percussimus omnes, quia responsum mortis habemus in nobis [29 1Kb] ,---electus es, Pater carissime, a tuis fratribus in abbatem. Sic namque a diebus antiquis Ecclesie pro patribus nati sunt filii, et iuxta uerbum Osee, Suscitat Dominus de filiis prophetarum, et de iuuenibus Nazareos [30 1Kb] , sic ueteribus amicis euanescentibus noue propagines ad ulteriores et dulciores fructus amicitie coalescunt. De uestra gloria glorior, quia sunt Domini nomine magnorum qui sunt in terra uestra: magnificauit Dominus uobiscum misericordiam suam, si tamen misericordia est, et non  potius quedam probatio, ut questus honoris quandoque transeat in querelam. Sera uero querela est, Eleuans allisisti me [31 1Kb] , erat longe securius cesse quam preesse: meritorium tamen ualde est si sic presis ut prosis. Charissime mihi Pater, dum in minore officio ministrabas, sepe fuisti tibi ipsi scandalo, frequenter tedio, semperque periculo; nunc autem super candelabrum constitutus intrasti arenam euentus ancipitis. Nam si possessionem sollicitudinis et animarum discrimen penses, foris  sunt pugne, intus timores; iuxta uerbum Salomonis: Immisisti te in turbam, et alligasti tibi peccata duplicia [32 1Kb] ; id plerique noluit latere sub modio et intra conscientie fines claudunt interioris glorie bonum, fouentes in sinu memorie uerbum illud propheticum: Secretum meum mihi, secretum meum mihi [33 1Kb] . Pater amantissime, in uana distrahi te oportet, pro aliis molere, sollicitari cum Martha, postponere unum illud necessarium, et transire de Marie otio ad quemdam anime labyrinthum; porro non sic exterior te sollicitudo rapiat ut animam tuam, pro qua Christus mortuus est, curarum secularium abyssus absorbeat; quamdam itaque interiorem sollicitudinem semper tibi iratum feras, ut in se collectus animus ad exteriora non defluat, non  attendat quod apparet foris, quod exterius sonat. Inter multos eris tecum, factus de illorum numero quos beatus Iob insinuat dicens: Hi sunt qui edificant sibi solitudines, ut uocem exactionis non audiant. Sic ergo ministres ut non uituperetur ministerium tuum, ut seruum singulorum te reputes, omnium sis dominus, omni sic in te contemplatiua et actiua uices suas alternent, ut nullum tempus habeas feriatum. Melior est spiritus quam corpus, et corporis exercitatio ad modicum prodest; pietas autem ualet ad omnia, habens promissionem uite que nunc est pariter et future [34 1Kb] . Aemulare ergo carismata meliora [35 1Kb] ; caro enim et sanguis regnum Dei non possidebunt: Caro non prodest quidquam [36 1Kb] ;  fructus autem spiritus sunt caritas, gaudium, pax, patientia, longanimitas, fides, modestia, mansuetudo, continentia, castitas [37 1Kb] : bonum est sollicitari cum Martha, sed quietius est sedere ad pedes Domini cum Maria [38 1Kb] , prouidere Dominum in conspectu tuo, semper uacare, et uidere quam suauis est Dominus: postquam ergo disposueris ea que necessitas fraterna deposcit, descende in hortos aromatum ut pascaris deliciis spiritualibus, et gratissima colligas lilia gaudiorum. Cum enim animam tuam resolueris ad quietem, nullus, queso, eam excitet, donec ipsa uelit; nec pertimeas ut te quis prepropere ab amplexibus uacuet, et ab uberibus sancte uoluptatis anhelet.

Scis quod sancte Regule professores, si secularibus  negotiis curiose se inuoluerint, magna spiritualis exercitii dispendia patiuntur; nauis enim, licet inter procellosos turbines statim non pereat, rerum tamen suarum iacturam sustinet, ut in portum uacua inanisque perueniat. Elegerunt te fratres tui: esto in illis quasi unus ex illis: edifica eos breues actu, uultu, habitu et gestu: sic te amabilem exhibeas et mutabilem, ut tota conuersatio tua edificet alios ad salutem: age quod non solum tibi expediat, sed quod multis.

Nunquam singulariter uiuas ut uulpes habeas foueam:  non ut uolucres nidum, non loculos sicut Iudas, a primitiuis motibus ad olestrene mee moui, Pater uenerabilis, motus tuos redolentes mansuetum socialem ad comitum humiliate conditas, et ad omnem compositas honestatem. uulgare est quod honores uel mutant aut potius monstrant: administratio, queso, presens nunquam ab illa morum nobilitate degeneret; nulla elationis, nulla glorie titulatio de tua protectione obrepat; si gloriari oporteat de tuis infirmitatibus, glorieris ut inhabitet in te uirtus Christi; si enim ad hoc onus infirmum, si minus idoneum minusque dignum te reputes, ipsa tui obiectio conualescet ad gratiam, exuberabit ad fructum, cumulabitur ad coronam: ipse Dominus glorie dicit: Si ego quero gloriam meam,  gloria mea nichil est [39 1Kb] . Gloriam, inquit, adinuicem queritis, et gloriam que a solo Deo est non uultis [40 1Kb] . Non nobis, Domine, non nobis, sed nomini tuo da gloriam [41 1Kb] . Tu uero, Pater, si in Deo uolueris gloriam, noueris insipiens ut qui gloriantur in Domino glorientur, illam uero glorie, que est testimonium conscientie tue Domino et non tibi ascribe: nam, ut uerbo Apostoli utar, Quid habes, quod non accepisti [42 1Kb] ? Si ergo te ad uocem demulcentium aures tuas aura fauoris afflauerit, sit in corde et ore tuo uerbum illud Apostoli, Gratia Dei sum id quod sum [43 1Kb] , nichil est quod diuine maiestati familiarius aut confidentius assistat, et gratius quam uera humilitas: ipse auctor humilitatis se quotidie humilem confitetur  et mitem; sed non ueniat pes superbus, sed quanto maior es humilia te in omnibus et administrationem hanc onus reputa non honorem: omnemque motum superbie prurientis uerbo illo Salomonis exstirpa: Potentes potenter tormenta tolerabunt, atque cito et horrende iudicium fiet his qui presunt [44 1Kb] . Cogita semper quod requiret a te Deus de omnibus suis exactissimam rationem. Propter hoc irritauit impius Deum; dixit enim in corde suo: Non requiret [45 1Kb] . Deus autem per Malachiam: Ecce ego requiram oues meas de manu pastoris [46 1Kb] . Dominus dicit, Requiram, impius dicit, Non requiret. Cuius putas assertio preualebit? uerbum Isaie prophete est: Iurauit Dominus exercituum dicens: Si non, ut putaui ita erit, et sicut mente tractaui sic eueniet [47 1Kb] . Nolite,  queso, emulari in malignantibus [48 1Kb] . Sunt enim abbates querentes que sua sunt, non que Iesu Christi [49 1Kb] : a fructibus eorum cognoscetis eos [50 1Kb] . Hi, animarum cura omnino posthabita, summam sui officii reputant, si in suam et suorum perniciem possessionem Ecclesie sue per fas nefasque culturis et edificiis magnificent que et dilatent; animarum uero que a spiritu timoris conceperant fructum salutis quasi aborsum perniciose procurant, ut eis merito aptetur uerbum salutis prophete dicentis: Statuerunt pregnantes Galaad ad dilatandum terminos  suos [51 1Kb] , hi sunt quos agitat spiritus huius mundi, spiritus uertiginis et erroris. Melius est tibi domum tuam augere moribus quam possessionibus; melius est celum implere quam horreum, et hec facere potes et illa non omittere [52 1Kb] ; ueternosas autem uitiorum propagines, que ex quorumdam decessorum tuorum negligentia pullularunt, succide maturius, ne uitulamina que nunquam fructificant furcula noue uiscomis sua predicant incrementa; fac omnia comite consilio; non tamen credas omni spiritui, sed prius proba utrum ex Deo sit [53 1Kb] . Semper autem potius de ouem quam de pre Deum tua, de Deo tantum et non de principum familiaritate confidas, quia Maledictus qui confidit in homine [54 1Kb] , et iuxta sententiam Sapientis: Nomen Domini plurima  fortitudo [55 1Kb] ; scientes autem uos ex continuo uersuti hostis assultu graues molestias sustinere, ideoque nobis esse necessaria sacre Scripture suffragia, cuius lectio frequens conatus hostiles euacuet atque turbines estuantium tentationum quadam anime serenitate tranquillet; propterea librum orium cum instantia repetitis, quam O unum ex quatuor appellatis. Scio quod sine tentatione uix hora dimidia claustralis uita transigitur. Unde et militia regularis arma spiritualia exigit, de quibus Apostolus ad Corinthios scribens dicit: Arma militie uestre non carnalia, sed pura Deo ad destructionem munitionum, destruentes omnes altitudines extollentes se aduersus scientiam Dei, captiuantes omnem intellectum  in obsequium Christi [56 1Kb] . Sacra itaque lectio uobis necessaria est, ipsa enim est mensa tabernaculi, que ad aquilonem, unde omne malum panditur, posita est, quod Psalmista insinuans dicit: Posuisti in conspectu meo mensam aduersus eos, qui tribulant me [57 1Kb] ; de mensa hac et spiritualibus armis loquitur Isaias [58 1Kb] : Ratione, inquit, mensam contemplaris in specula, surgite principes et arripite clypeum; sacra lectio cibus est quia teste ueritate: Non in solo pane uiuit homo, sed in omni uerbo quod procedit ex ore Dei [59 1Kb] ; per hunc cibum speramus et uiuimus: uerba, inquit Dominus, que ego loquor, spiritus et uita sunt [60 1Kb] ; teste certe solo sacri eloquii testimonio Christi contra omnes diaboli tentationes usus est in deserto [61 1Kb] . Si ergo consistant aduersus uos  castra, scuto bone uoluntatis armate uos et gladio spiritus quod est uerbum Dei: si infirmata sunt genua, si dissolute manus, si moti pedes aut effusi sunt gressus, confidite quod uerbo Dei celi firmati sunt [62 1Kb] ; si ad ignitas compunctiones et arcanas cordis nubilationes, refrigescit anima uel torpescit, si obdurescit ad lacrymas, si celum eneum factum est ei, ut ros spiritualis aut pluuia super monte Gelbe non descendat; uos sacre Scripture curam impendite, mittet quia Dominus uerbum suum et liquefaciet ea; mittet spiritum suum et fluent aque, imo  fluent aromata illius, ut uestre opinio sanctitatis odorem aromatice suauitatis effundat; mee quidem exhortationis campus latissime patet, sed irruens occupationum necessitas ei succingens epistolam ad compendium, ad alia me extorquet.



EPISTOLA CCXLIII.

uiro uenerabili, et amico in Christo S. priori C. PETRUS Blesensis arch. Lon., salutem.

Rogastis me ut in scriptis redigerem quid significent ille antiphone que, imminente Christi natiuitate, scilicet Magnificat, quadam speciali prerogatiua cantantur, ut O sapientia! O Adonai! et similes. Ego autem uobis uiua uoce respondi, me a magnis doctoribus didicisse, quod predicte antiphone, quasi uoces patriarcharum et prophetarum  erant, desiderantium et petentium ut Deus aduentum suum accelerans eos de potestate inimici et de angustia carcerali eriperet. uerum petitioni uestre satisfacere non poteram nisi responsum, quod uobis uerbo feceram, sanctorum Patrum auctoritatibus confirmarem. Quod ego sine fictione didici, sine inuidia uobis communico. Lacrymosa uox cuiusdam desiderantis aduentum Domini erat: Putas durabo, putas uidebo, putas inueniet me hic illa natiuitas? Unde et super uersiculum illum: Exspectans exspectaui Dominum, et intendit mihi et exaudiuit preces meas [63 1Kb] , legitur quod antiqui Patres incarnationem Christi suis precibus meruerunt. Isaias [64 1Kb] : Domine, utinam dirumperes celos atque descenderes! et subiungit:  Dirupisti et descendisti, et Dauid: Inclina celos et descendas [65 1Kb] . Dicit et Auctoritas, quia merita sanctorum Patrum Dominum de celo traxerunt.

Dominus quidem propter duritiem et incredulitatem quorumdam distulerat Christum suum: superbis enim resistit Deus et humiles gratanter exaudiuit [66 1Kb] . Preterea super uersiculum illum: Respexit in orationem pauperum et non spreuit preces eorum [67 1Kb] ; uerba hec expositoris sunt: hic loquitur in persona fidelium qui humilitatis spiritu pleni orabant ut Christus ueniret. Item super uersiculum: Usquequo, Domine, obliuisceris me in finem? [68 1Kb] dicitur quod hic prius exponitur in persona antiquorum patrum in aduentum Christi exspectantium et desiderantium. Denique, sicut in libro Regum [69 1Kb] legimus:  rex Salomon dedit regine Saba quidquid petiit, et alia que non petiit, quia Christus Ecclesie sue donat, non solum ea que petit, sed etiam que petere non presumit. Item Origenes super Cantica canticorum in persona Ecclesie loquens, dicit: Quousque Sponsus mittit mihi oscula per Moysem et prophetas, ueniat ille, osculetur me osculo oris sui [70 1Kb] , et Pater sponsam exaudiuit eique Filium suum misit. Item super uersiculum Isaie [71 1Kb] : Confitebor tibi, Domine, quoniam exaudisti me, legimus quod priores iusti auxilium Christi deuote implorabant.  Non igitur sine causa, sed alto Dei consilio institutum est, ut desideria antiquorum de primo aduentu Christi, quem puris affectibus et singultibus crebris ignitisque deuotionibus ac suspiriis exspectabant et petebant tam celebri cantu, priuilegiato applausu in Ecclesia recitentur; quatenus nos, ueterum patrum muniti presidiis et eruditi exemplis, eum in secundo aduentu ita recipiamus in nos uenientem, ne in tertio aduentu eumdem timeamus contra nos uenientem. In primo enim aduentu uenit humilis, in secundo uenit in nos desiderabilis et predulcis, sicut ueritas in Euangelio testatur de illo: Qui diligit sermones Dei, Pater, inquit, meus diliget eum, et ad eum ueniemus et mansionem apud eum faciemus [72 1Kb] . uenit in multos qui eum receptum  turpitudine sue iniquitatis eiiciunt. Scriptum est autem quod tria eiiciunt hospitem de domo sua: litigiosa mulier, et hec est concupiscentia carnis; stillicidium quod de excelso stillat et inferius cadit, hoc est superbia que de celo corruit; et fumus qui est concupiscentia oculorum, que carnis oculos excecat. Legimus autem quod turpius eiicitur quod non admittitur hospes; hoc est de primo et secundo aduentu; de tertio autem scriptum est: Homo est et quis uidebit eum? Quis poterit stare cum igne deuorante, aut quis stabit cum ardoribus sempiternis? Ignis enim ante eum precedet et inflammabit in circuitu inimicos eius, uermis eorum non morietur, et ignis eorum non exstinguetur [73 1Kb] . Per  querulas uoces antiquorum patrum ac per eorum preces et merita dicuntur ipsi primum obtinuisse Christi aduentum; uidetur tamen quamplurimis incarnationem Redemptoris non hominum meritis sed soli Dei gratie ascribendam. Unde in Epistola ad Romanos [74 1Kb] super locum illum: Qui factus est ei ex semine Dauid, dicit Auctoritas quod Apostolus maluit dicere Christum factum esse ex semine Dauid, qui circumcisus fuerat, quam de semine Abrahe iusti; ut non pro merito, sed per gratiam Dei natus de uirgine crederetur. Haimo: Deus multa facere potest que nemo peteret uel intelligeret, ut quod Deus fieret homo aut quod mortem pro homine pateretur. Item super illud uerbum Isaie [75 1Kb] : Filius datus est nobis, subiungit Auctoritas: Datus est nobis  a Deo sola gratia. Solet autem scrupulosus querere utrum incarnationem Christi beata uirgo meruit, quod per illam meruimus auctorem uite suscipere Dominum nostrum Iesum Christum, quod sic intelligendum est: Per quam meruimus suscipere, id est per cuius meritum suscepimus auctorem uite: nam quod concessit annuntiationi angelice, uidetur se matrem Domini fieri meruisse, et insuper orauit ut pareret Dominus et promissio angeli impleretur, dicens: Fiat mihi secundum uerbum tuum [76 1Kb] . Orauit autem pie et pro se atque ad salutem et perseueranter quod in ipsa concepit. Est autem in theologia  regula generalis et irrefragabile argumentum, quod si iustus petit aliquid a Deo pie et pro se atque ad salutem et perseueranter, exaudiri meretur; secure autem dicimus eam meruisse quod ex ea Dominus nasceretur. Est tamen meritum tripliciter dictum, scilicet pro causa quod meritum iustitia est quare saluetur; dicitur etiam pro exigentia; exigebat enim miseria nostra ut misericors Deus, qui laborem et dolorem considerat, culpam nostram sua passione deleret: unde scriptum est: Felix culpa Ade que talem ac tantum meruit habere Redemptorem [77 1Kb] : dicitur etiam meritum pro dignitate, sicut cum dicitur uirginem meruisse quod de carne sua Dei Filium generaret: propter hoc enim prefigurata est signis et oraculis patriarcharum, a prophetis preoptata  et prenuntiata, officiosissime ab angelo salutata, consecrata uirtute Spiritus sancti et in eius uisitatione multiplici diuinis muneribus uberantissime predotata. Nimirum oportebat uirginem esse sanctam, que paritura erat Sanctum sanctorum, quia sicut inter cetera membra solus oculus perceptibilis est luminis, sic sola uirgo inter omnes mulieres inuenta est que in corpore suo clauderet diuine magnificentiam maiestatis; nam testimonio Apostoli plenitudo diuinitatis in eo corporaliter habitauit [78 1Kb] . Proinde dignissime pertinet ad beatam uirginem illa octo antiphonarum nouissima: O uirgo uirginum! Unde loquens ad filias Ierusalem, id est angelicas uirtutes et animas sanctas: Filie, inquit, Ierusalem,  quid admiramini? diuinum est ministerium quod cernitis; uere diuinum ministerium absconditum a seculis, et quod Deus reuelauit in tempore opportuno, id est quando uenit plenitudo temporis in quo misit Deus Filium suum. De hoc mysterio siue sacramento loquens Apostolus dicit: Magnum est hoc pietatis sacramentum absconditum a seculis, manifestatum in carne, iustificatum in spiritu, reuelatum angelis, creditum mundo, assumptum in gloria [79 1Kb] . Istarum igitur cantus antiphonarum est tanquam quedam uox preconia et nostrarum excitatiua mentium, ut quasi quoddam Dominice natiuitatis inuitatorium precinamus, ac secundum multitudinem dolorum in cordibus nostris consolationes Dei letificent animas afflictorum et qui fuimus in tenebris  occurramus Saluatori nostro dicentes: Benedictus qui uenit in nomine Domini: Deus Dominus et illuxit nobis [80 1Kb] . Ideo in prima antiphona O Sapientia postulat deuotio antiquorum ut ueniat sapientia Dei ad eos, et doceat ipsos uiam prudentie. In secunda uocant Adonai, id est Dominum nostrum ignem qui Moysi apparuit in igne [81 1Kb] , missurus eum pro redemptione Isrel, ut ipse nunc ueniat et redimat eos. In tertia inuocant eum qui est radix Iesse, id est Christum, de quo facta est promissio in figura Isaac patri eius Abrahe et in figura Salomonis patri eius Dauid filio Iesse. In quarta humiliter  orant ut Christus qui aperit et nemo claudit, qui saluat et nemo condemnat, ueniat et eos de carcere exterioribus inferni deducat. In quinta clamant ad Filium Dei, qui est splendor lucis eterne et Sol iustitie, ut ueniat et illuminet sedentes in interioribus et in umbra mortis. In sexta sub persona gentilis populi affectuose clamant et rogant, ut duos populos quasi duos parietes in uno lapide angulari conuenire et eos saluare dignetur. In septima humili iubilatione supplicant, ut qui a Deo Patre per Isaiam uocatus est Emmanuel, id est nobiscum Dominus, tanquam rex noster et legifer nobis a Deo missus ueniat et saluet nos. Denique quia plerique illorum Deo inspirante prenouerant quod salutis humane mysterium per filium uirginis impleretur,  octauam antiphonam, quam ex certa causa incidenter premisimus, ad uirginem uirginum dirigunt, ut ipsa uirtutibus celi et sanctis animabus annuntiet diuine sapientie salutare mysterium.

Hec de canticis ueterum et antiphonis uespertinis, que Natiuitatem Domini antecedunt, succincta breuitate transcurri, nec propter hoc omisi uel distuli, quin scriberem et cantarem que ad honorem Dei et Ecclesie atque edificationem populi Christi pertinere credebam. Scio quod longe dulcius et fructuosius est cogitare et scribere que operantur ad salutem anime, quam ea quibus uenamur pompam mundi et gloriam secularem. Est autem inter hec duo quoddam medium, ut scribentes reuerenter Deum  habeamus pre oculis, atque populum Christianum ad edificationem anime salutaribus monitis instruamus. Eapropter iuxta sacram Scripturam, et hec oportet facere et illa non omittere, etenim cum non habeam uasa aurea uel argentea uel lapides pretiosos, quos offeram in opus tabernaculi, duo tamen minuta offero cum paupere uidua, honorem Deo et edificationem populo Christiano. Nec enim in Dei facie uacuus apparere presumo cantico; nouum canticum cum modernis cantauerunt ueteres canticum modo uetus, Christum scilicet incarnandum. Cantamus et nos eumdem cantum, sed nouum;  quem enim cantabant incarnandum, nos canimus incarnatum. Scriptum est enim: Et qui preibant et qui sequebantur cantabant: Hosanna in excelsis [82 1Kb] ! Umbra ueterum nobis in lucem conuersa est, figura in ueritatem, spes in certitudinem, promissio in plenariam hereditatis possessionem. Si arguendus, imo quia multipliciter arguendus sum, et de canticis et de rhythmis culpam mee leuitatis agnoscens, me ipsum reprehendo; uos queso, qui spirituales estis, corripite huiusmodi leuitatem in spiritu lenitatis. Humanis tamen uocibus et musicis instrumentis prophete usi sunt, metriceque scripserunt: metra enim et cantica hominum corda fortius mouent et ubi sermo communis inutilis est, exquisita sententia uerbis uestita elegantibus quandoque efficaciter  edificat ad salutem. Habebam pro amore uestro in uotis de oneribus, que Isaias proponit et disponit octo excipere et eadem octo beatitudinis quadam proportione quasi contraria mutuo coaptare. Ulterius etiam proficiscens fixeram in animo meo octo antiphonas, que incipiunt per O! quasi octo uias ad octo beatitudines, quasi osculo et consensu predulcissimo connire, atque per Christum uirgam exactoris et iugum operis eius offerre, sicut in die Madian. Christus enim panis ille est subcinerosus qui in figura Gedeonis subuertit castra Madian [83 1Kb] . Ipse quidem sub cinere nostre mortalitatis in clibano crucis tortus et coctus est, sed reseruatus est ille panis, qui de celo descendit per gloriam resurrectionis, per quam a carne sua cinerem passibilitatis  excussit, cumque uoluntas hec in corde feruentius estuaret, dictum est mihi a quodam magno et prudentissimo uiro se uidisse et legisse tractatum quemdam magistri Acardi de sancto uictore super octo Isaie oneribus, et ibi per preces et desideria antiquorum auferebantur onera, et octo beatitudines succedebant. Ego autem in ea ueneratione et reuerentia quam Statius in fine Thebaidos exhibet uirgilio, magistro Acardo defero, dicens anime mee:

Non tu diuinam exequare Aeneida tenta,
Sed longe sequere, et uestigia semper adora.





PETRI BLESENSIS SERMONES.




SERMO PRIMUS DE ADuENTU DOMINI.

Cum medium silentium tenerent omnia et nox in suo cursu medium iter ageret, omnipotens sermo a regalibus sedibus uenit [84 1Kb] .


A diebus antiquis postquam clamauerat Dominus  primo preuaricatori: Adam ubi es? [85 1Kb] clamauit et sanguis Abel de terra, ex tunc siluit genus humanum, quia in ipsum mors intrauit per peccatum. Silebat homo mortificatus in gratuitis, in naturalibus uulneratus; adeo erat lesus et infirmus homo, ut non esset in eo uox neque sensus. Et hoc intelligo primum silentium fuisse. uenit Moyses, et data est lex. Lex quidem modum infirmitatis ostendit; sed remedium infirmitatis non ostendit. Nesciebam, dicit Apostolus, quid esset peccatum, nisi esset lex [86 1Kb] . Ex quo igitur homines sua uulnera cognouerunt, ceperunt clamare et querere medicinam: et sic ruptum est primum silentium. Porro considerantes egroti, quod in lege non erat salus, quia neminem iustificabat lex, neminem ad perfectum ducebat:  tandem post clamorem affecti longa exspectatione et tedio siluerunt. Et hoc est medium silentium. Hoc autem silentium ruptum est tripliciter: per uocem, per uerbum, per canticum. Per uocem, quia per eum qui dicit: Ego uox clamantis in deserto: Parate uiam Domini, etc. [87 1Kb] Per uerbum; nam omnipotens sermo a regalibus sedibus uenit. Per canticum: nam in ortu uerbi incarnati, Gloria in excelsis Deo angeli cecinerunt [88 1Kb] . Multos sermones dederat Moyses; sed nullus eorum omnipotens fuit. Defecerunt enim in sua promissione, et quod dicebant non potuerunt efficere. uerbo autem Domini celi firmati sunt: et omnipotens sermo non solum promisit aut dixit, sed quecunque uoluit fecit.  Tertium silentium erit in regeneratione, cum sederit Filius hominis in sede maiestatis sue [89 1Kb] . Cum absterserit Dominus lacrymas ab oculis sanctorum suorum: et iam non erit amplius clamor neque dolor [90 1Kb] . Cum obtinuerit iustus ut requiescat a laboribus suis [91 1Kb] : et in pace factus fuerit locus eius [92 1Kb] . Et quibus, iuxta uerbum Isaie, in silentio et spe fuit fortitudo [93 1Kb] , erit gaudium et pax in eterno silentio. Sicut ergo Salomon ait: Est tempus tacendi et tempus loquendi [94 1Kb] : tempus tacendi, dum medium silentium tenerent omnia; tempus loquendi, dum clamat Ioannes in deserto: Parate uiam Domini, rectas facite semitas Dei nostri [95 1Kb] . Elongauerat Ioannes, et fugerat in solitudinem. Preferebat solitudinem sollicitudini, pacem turbationi, quietem tumultui,  eremum ciuitati. Clamat in deserto, sciens quod quanto remotior esset a frequentia hominum, tanto immunior esset a contagio peccatorum.

Notate, fratres, quod a temporibus Elie et aliorum prophetarum, desertum dedicatum est sanctitati, ut esset in eo quasi secretior Dei thalamus in terris, et familiare auditorium Spiritus sancti. Successit prophetis Ioannes propheta, et plus quam propheta: ex cuius inhabitatione plurimum reuerentie et honoris deserto accreuit.

Accessit iehsu qui desertum per quadraginta  dies ieiunio consecratum penitentie dedicauit. Ibi tentatus tentatoris malitiam confutauit, ut quicunque in solitudinem fugeret, iam non timeat insidias inimici, sed in loco horroris habeat locum securitatis, et in solitudine inueniat ciuitatem habitationis. Qui in deserto ieiunauit, in deserto pauit turbas, et ibidem manna, panem scilicet angelorum copiose largitus est, ut confiteantur Domino misericordie eius, ut iam non desperent qui Christum in deserto sequuntur, et dicant: Quid comedemus aut quid bibemus? Ille etiam qui animam inanem et animam esurientem satiat bonis, qui dat iumentis escam ipsorum, et pullis coruorum inuocantibus eum [96 1Kb] , animam illam que se Christo per uoti obligationem et professionis uinculum desponsauit,  non deseret in deserto desertam, sed ei in abundantia misericordie sue ministrabit et dicet: Recordatus sum tui, miserans adolescentiam tuam et caritatem desponsationis tue, quando secuta es me in deserto [97 1Kb] . In terra ergo salsuginis, in terra horroris et uaste solitudinis, in terra que non germinauit hactenus nisi spinas et tribulos, germinabit Dominus gratiam et benedictionem. Pinguescent illi anime speciosa deserti, ponet ei Dominus desertum quasi delicias, et solitudinem quasi hortum irriguum. In hoc deserto, in hac solitudine quidam sedent solitarii, sed non silent: quos sollicitudinum mundanarum turba circumstrepit cum de religioso scriptum sit: Sedebit solitarius, et leuabit  se super se [98 1Kb] . Supra se leuat se qui uiam Domino parat intra se. Ideo in hoc deserto, fratres, auditur uox illa clamantis: Parate uiam Domini, rectas facite semitas Dei nostri [99 1Kb] . Utinam in deserto cordis mei, audiatur uox ista, et rumpatur silentium in quo sum tanquam uulneratus dormiens in sepulcris! Utinam non solum uocem penitentiam predicantis, sed ipsum audiam uerbum, et audiam quid loquatur in me Dominus Deus! Utinam loquatur ipse in corde meo, et loquar ad Dominum meum! Diu silui, et humiliatus sum, et silui a bonis [100 1Kb] . Utinam siluissem a malis! Sed non sum qui dicere possim: Ut non delinquam in lingua mea [1 1Kb] . Frequenter accepi opprobrium aduersus proximos meos, et cum deberem disponere sermones  meos in iudicio ad obseruantiam equitatis, sermo meus uersuti uiri prestigio subornatus erat in calumniam et subuersionem iustitie, et in mortificationem anime mee quasi gladius acutus, et lingua mea concinnabat dolos. Nunc autem sileo a Deo, a seculo, a meipso. A Deo, cuius laudem in corde et ore non habeo; a seculo, cuius malitiam nec uerbo nec opere damno; a meipso, quia peccata mea confessione non arguo, nec satisfactione redimo, nec bonis operibus recompenso. Hoc est silentium, in quo libentius audio sapientiam huius seculi, que  stultitia est apud Deum [2 1Kb] , quam uerbum Dei et legem Altissimi. Et hoc forte est quod Salomon insinuat, dicens: uerba sapientium audiuntur in silentio plus quam clamor principis inter stultos [3 1Kb] . Clama, queso, tu qui es uox clamantis. Clama, ne cesses, sicut tuba exalta uocem tuam [4 1Kb] , clama, tona, corusca, et fulgura, si forte exsurgat qui dormit, si forte adiiciat ut resurgat, qui contra Dominum fere totus obsurduit. Multi etiam imbecilles sunt et dormiunt multi, atque, ut uerbo Ieremie utar: Incircumcise sunt aures eorum, et audire non possunt [5 1Kb] . Clama, queso, preco Domini, ut preparent uiam Domini, et rectas faciant semitas Dei nostri [6 1Kb] .

Et quid est, fratres? Nonne a seculo quod  Ioannes nos admonet parare uias Domini, et rectas facere semitas Dei nostri? Nonne a seculo et usque in seculum recte sunt uie eius? De uiarum suarum rectitudine cum impio disputat; nam, teste propheta, dixit impius in corde suo: Non est recta Domini uia [7 1Kb] : sed eum Dominus constantissime redarguit et confutat: Nunquid non uie mee recte sunt: et non magis uie uestre praue sunt, dicit Dominus? Scimus equidem, nec possumus diffiteri, quia uie Domini, pulchre et omnes semite eius pacifice [8 1Kb] . Hoc nobiscum fatebatur qui dicit: uia Domini immaculata Deus meus, impolluta uia eius [9 1Kb] . uia Domini adeo directa est, sicut propheta testatur, ut stulti non errent per eam [10 1Kb] . Sane multos sapientes uidi in hac uita errantes. Nam cum sapientia  huius mundi sit terrena, animalis et diabolica [11 1Kb] , non est mirum si illi qui ita sapiunt, errant; et uiam eterne ciuitatis ignorant. Illa uero stultitia per quam placuit Deo saluos facere credentes [12 1Kb] , illa est que non errat; illa est que uiam nouit, quam Deus abscondit a sapientibus et prudentibus huius seculi, stultisque et paruulis reuelauit [13 1Kb] . O Domine, tu parasti directiones uiam iustificationum tuarum, dirige in conspectu tuo uiam meam. Et quid est dirigere Domini semitam, nisi corrigere suam uitam? uiam uero Domino parat, qui cor suum coram Deo humiliat, et peccata in quibus offendit per penitentiam purgat. Cum omni ergo diligentia considerandum est, ne quid prauum inueniatur in uoluntatibus  nostris, ne quid asperum in moribus, uel tenebrosum, uel lubricum, aut distortum: prauum per malitiam, asperum per impatientiam, tenebrosum per ignorantiam, lubricum per inconstantiam, distortum per discordiam et uite inequalitatem. Quidam semper sunt asperi, lubrici et distorti: et sunt inter alios fratres quasi angues inter anguillas, quasi corui inter columbas, quasi spine inter lilia, et tribuli inter rosas. Contritio et infelicitas in uiis eorum, quia uiam pacis non cognouerunt [14 1Kb] . uia talium tenebre et lubricum, et angelus Domini persequens  eos [15 1Kb] . Frequentissime siquidem uidi homines huiusmodi inquietos, et litigiosos grauiter a Domino flagellari. Nam contra talium malitiam Dominus immittit immissiones per angelos malos [16 1Kb] . Ut quid Deo et fratri suo contrarius et contumeliosus fuit? tradatur Satane in interitum carnis; et qui aliis grauem et importabilem se exhibuit, sibimet fiat grauis. Et hoc est quod legitur in Prouerbiis: Semper iurgia querit malus [17 1Kb] : Angelus autem crudelis mittetur contra eum.

Si quid ergo in nobis tenebrosum est, per confessionem illuminetur; si quid lubricum, in amore Christi stabiliatur; si quid distortum, ad equitatem diuine regule dirigatur; si quid asperum, ad leuitatem spiritualis gratie complanetur. Sic diriget  mansuetos Dominus, docebitque mites uias suas [18 1Kb] . Quod si alicui uidentur anguste uie Domini, non admiretur. uie Domini uiatores exigunt graciles et expeditos, nec mole terrene sollicitudinis oneratos. Ideo anguste sunt propter angustiam paupertatis: sed amplissime uidentur his qui diligunt Dominum, et aspiciunt, iuxta uerbum Apostoli, in remuneratorem salutis eterne [19 1Kb] . Talis erat Moyses de quo scribit Apostolus: Quia reputauit maiores diuitias thesauris Aegyptiorum improperium Christi. Aspiciebat enim, dicit Apostolus, in remuneratorem [20 1Kb] . Et hoc quod in Ezechiele legitur, quod duo cherubim utraque facie aspiciebant in palmam [21 1Kb] . In omnibus enim que agimus, siue temporalia, siue spiritualia sint, debemus in remuneratorem uite  oculos nostre intentionis dirigere. Nam si attendat iustus, qui ex fide uiuit, quanta preparet Dominus diligentibus se; si consideret omnis consummationis finem, clamabit et dicet: Dilatasti, Domine, gressus meos [22 1Kb] ; et: Latum mandatum tuum nimis [23 1Kb] . Dilatatur enim uia Domini, ex quo delectatur anima in magnitudine premii, et breuitate laboris. Eat ergo homo ad exitus uiarum; nam ibi assumuntur qui iubentur ad nuptias introduci [24 1Kb] . Fines siquidem et exitus uiarum hic recipiet, pro mundanis celestia, pro transitoriis eterna, pro temporali labore quietem et gloriam sine fine. Gaudeatis ergo, fratres, et cantetis in uiis Domini: Quoniam magna est gloria Domini [25 1Kb] . Gaudeatis exspectantes beatam  spem; et aduentum glorie magni Dei [26 1Kb] . Nam in proximo est ut reddat uobis Dominus mercedem laborum uestrorum: et qui custodiuistis pro Christo uias duras, a Christo recipietis coronas immarcessibiles et eternas. Quas uobis prestare dignetur Christus iehsu, qui cum Patre et Spiritu sancto uiuit et regnat, per omnia secula seculorum! Amen.



SERMO II. DE EODEM ADuENTU.

Aspiciebam in uisione noctis: et ecce in nubibus celi quasi Filius hominis ueniebat, et usque ad Antiquum dierum peruenit, et in conspectu eius obtulerunt eum. Et dedit ei potestatem et honorem et regnum, et potestas eius potestas eterna, et regnum eius quod non corrumpetur [27 1Kb] .


Daniel Dominici aduentus inflammatus desiderio  effudit in se animam suam, ut transiret in locum mysterii admirabilis, et uideret sacramentum Incarnationis Dominice absconditum a sanctis, sicut Apostolus dicit [29 1Kb] . Unde et in uisione noctis aspiciebat. Est enim uisio noctis, est et uisio diei, et est uisio lucis: uisio nocturna ante gratiam, uisio diei sub gratia, uisio lucis in gloria. uidebant prophete et patriarche in uisione noctis. Unde legitur:  Locutus es in uisione sanctis tuis et dixisti: Posui adiutorium, etc. [30 1Kb] . De secunda uisione que in apostolis sub tempore gratie facta est, dicit Paulus: Speculantes gloriam Domini in eamdem imaginem transformamur a gloria in gloriam tanquam a Domini Spiritu [31 1Kb] . Nunc spiritualiter uidemus quasi per speculum in enigmate, sed cum uenerit uisio lucis, fulgebunt iusti sicut sol in conspectu Dei, et tunc uidebunt lumen in lumine, et purificatis oculis uidebunt lucem, quam non posset mortalis oculus sustinere.

Et ecce in nubibus celi quasi Filius hominis ueniebat. Tres sunt nubes: obscuritas in prophetis, profunditas in diuinis consiliis, occulta et inaudita fecunditas  uirginitatis. De nube prophetarum scriptum est: Tenebrosa aqua in nubibus eris [32 1Kb] . De nube consiliorum Dei legitur: Rorate, celi, desuper, et nubes pluant iustum [33 1Kb] . De nube uirginitatis et fecunditatis abscondite dicit propheta: Super nubem leuem et candidam ingredietur Dominus Aegyptum [34 1Kb] . In istis nubibus ueniebat quasi Filius hominis. Bene dicit, quasi Filius hominis, quia temporaliter, Filius hominis ab eterno erat Filius Dei. Nondum erat Filius hominis; sed qui in proximo erat Filius hominis futurus, iam quasi Filius hominis censebatur. Si quis uerba Danielis diligenter attendat, manifestissime in eis deprehendet Christi incarnationem, in eo quod Filius hominis ueniebat, Christi passionem, in eo quod obtulerunt eum; Christi resurrectionem, in eo  quod data sunt ei honor et potestas eterna et incorruptibile regnum; eius ascensionem, in eo quod peruenit ad Antiquum dierum: nam regressus eius ad Patrem. uerumtamen quia cetera sacramenta sua tempora habent, de aduentu quem habemus pre manibus aliqua prosequemur. Non solus Daniel, sed etiam omnes alii cum eo prophete de Domino clamant unanimiter: Quoniam uenit [35 1Kb] . Et quid ergo restat, nisi ut occurramus ei, Apostolo teste? [36 1Kb] Iste est qui ingreditur ad saluandas gentes. Occurramus  ergo Saluatori nostro. Salutemus eum de longe, qui mandat salutes Iacob, qui dat salutem regibus. Non enim uoluit salutare nos tam de longinquo, sed saluare de proximo. Scio quia ueniens benedictionem daturus est legislator, et prosperabitur in his ad que missus est, et omnia quecunque faciet prosperabuntur [37 1Kb] . Eamus ergo, et preoccupemus faciem eius in confessione [38 1Kb] . Si quis inter fratres infirmus est, leuet se super se; et posteriorum oblitus ad anteriora se extendat, gestiens in occursu Domini uenientis: Ita omnes unanimiter occurrentes dicamus: O Domine, bene prosperare [39 1Kb] , intende, prospere procede, et regna [40 1Kb] . Benedictus qui uenit in nomine Domini, rex Isrel saluator [41 1Kb] . Solent equidem infirmi uenire ad medicos,  egeni ad diuites, serui ad dominos: Quid ergo, Domine, Dominator dominantium? Quid est homo, quod memor es eius, aut filius hominis quoniam uisitas eum? [42 1Kb] Quid est homo quod magnificas eum: aut quid apponis erga eum cor tuum?

Mouit, fratres, miseria hominis misericordiam Dei. Considerans enim pius et misericors Deus quia inimicus hominem dolose subuertisset, erga hominem cogitauit cogitationes pacis. Nam ab alio impulsus euersus est ut caderet. Quia uero inimicus malitia propria cecidit, inuenta est iniquitas eius ad odium. Mouebant Patrem misericordiarum angustie hominis incarcerati, suam deplorantis miseriam,  et misericordiam implorantis; dicentis assidue: Educ de carcere animam meam [43 1Kb] , complaceat tibi, Domine, ut eruas me [44 1Kb] ; quoniam de terra mea furtim sublatus sum, et hic innocens in lacum missus sum [45 1Kb] . Nocentem me quidem fateor; sed innocens sum respectu illius cuius fraudulentia me seduxit. Adiuuet me gratia tua, cui nocuit aliena malitia; misericordia et ueritas tua mihi sint in subsidium, quem aliena impietas et mendacium subuerterunt. O Domine Christe Iesu, ego qui in carcere isto iam totus computrui, quando uidebo faciem tuam? quando uenies, o salutare uultus mei et Deus meus? [46 1Kb] O Domine Deus salutis mee: fac citius, queso, propter quod uenis. ueni, Domine, et noli tardare: ueni, et ostende faciem tuam et salui erimus [47 1Kb] . Te  enim exspectamus, esto brachium nostrum in tempore tribulationis [48 1Kb] , certe tribulatio proxima est, et non est qui adiuuet. uerbum Salomonis est: Mementote quia mors non tardat [49 1Kb] . Et quid facimus, fratres? quare Domino non occurramus gressibus deuotionis et humilitatis? Eamus et salutemus eum, et ad commanendum in nostro hospitio inuitemus. Alioquin lamentabitur propheta super ciuitatibus austri, que nullo intreunte clause sunt [50 1Kb] . Talis est qui pre nimia benignitate sua, antequam uocetur,  se offert; bonus est anime querenti se, et occurrenti sibi, antequam inuitetur hilaris et festinus occurrit. Non ignorabat hoc Isaias qui de tali occurso loquens: Occurristi, inquit, letanti et facienti iustitiam, in uiis tuis recordabitur tui [51 1Kb] . Sicut autem inuitanti sponte se offert, ita inuitatus hospitium rogantis intrare sepe dissimulat. Ideo uiolentia precum et deuote humilitatis obsequio est trahendus. Incedens cum duobus discipulis, licet cum eis et ab eis uellet in hospitio recipi, se tamen longius ire finxit [52 1Kb] . Duo etiam angeli adorante et supplicante Lot ut intrarent domum eius, dissimulabant, et dicebant: Nequaquam, sed manebimus in platea [53 1Kb] . De discipulis autem legitur: Et cegerunt eum [54 1Kb] ; de Lot uero scriptum est, quia angelos  oppido cegit intrare [55 1Kb] . O coactio sancta! o uiolentia commendabilis que Christum et angelos hospites facit!

Si ergo, fratres, ad supplicationem nostram dissimulatione aliqua usus fuerit, quasi uelit longius ire nostrumque declinare hospitium, uiolenter instemus. Nulla enim uiolentia maior potest inferri, quam si eum confessionibus, uigiliis, disciplinis, arcanis iubilationibus, compunctionibus ignitis, gemitibus et suspiriis inuitemus. Hoc modo uincetur, et quidquid dissimulauerit prius, nostris tandem desideriis acquiescet. Nouerunt experti qualiter anima contemplantis aut orantis quando in deliciis cuiusdam suauitatis et glorie quodam beato stupore  et celestium desiderio tracta suspenditur, omnia hominis interiora Deo uenienti assurgunt; et sic, iuxta doctrinam Apostoli, rapitur in nubibus obuiam Christo, et sic cum Domino est [56 1Kb] ; sed tempore breui nec hora dimidia: cum enim existimat eum tenere, sicut secreto accessit, ita secreto elabitur. Spiritus enim ubi uult spirat, et nescis unde ueniat aut quo uadat [57 1Kb] . Unde Salomon ait: Quomodo tu ignoras uiam spiritus? [58 1Kb] Et Iob: Semitam ignorauit auis [59 1Kb] . Has ipsius dilationes sponsa in Cantico amoris manifeste declarat, dum Sponso pulsante ad ostium anime: uox inquit, dilecti mei pulsantis: Aperi mihi, soror mea, amica mea, columba mea, quia caput meum plenum rore, etc. Surrexi, inquit, aperire dilecto meo. At ille declinauerat atque transierat;  quesiui et non inueni illum; uocaui et non respondit mihi [60 1Kb] . Et beatus Iob: Si uenerit ad me, non uidebo eum [61 1Kb] . Ideoque cum mulier Chananea diu uocasset eum, non respondit ei; tandem dedit ei desiderabile et salubre responsum [62 1Kb] : insinuans quod cum amore et instantia sit uocandus, et in hospitium anime humili deuotione fortiter attrahendus. Sic respondebit hospes misericors hospiti supplicanti, Chananee precanti: Mulier, magna est fides tua; fiat tibi sicut petisti [63 1Kb] . Omni ergo cautela,  fratres, preparandum est hospitium corporis nostri, ne quid in eo reperiat, quod oculos sue maiestatis offendat. Non sit in eo uxor litigiosa, fumus, aut stillicidium; nam hec tria hospitem de domo eiiciunt, concupiscentia scilicet carnis, et concupiscentia oculorum et superbia uite. Quare, fratres, dedignaretur diuertere ad uos, si deuote et humiliter tractus fuerit, qui domum Zachei non uocatus intrauit? Si Zacheus dimidium suorum bonorum dedit pauperibus; si fraudat, quadruplum restituit [64 1Kb] : certe multos Zacheos hic uideo, qui non solum quadruplum restituerunt, non solum dimidium bonorum pro Christo, sed omnia bona temporalia reliquerunt. Non dedignabitur cum hominibus habitare, quia Filius hominis est. Ipse ad  nos ueniat et mansionem apud nos faciat, ut nos de hac mansione educat ad illius eterne beatitudinis mansionem, in qua est pax que non deficit, lux que non exstinguitur, et gloria que non transit! Quam nobis prestare dignetur, qui cum Patre et Spiritu sancto, uiuit et regnat Deus, per omnia secula seculorum! Amen.



SERMO III. DE EODEM ADuENTU.

Saluatorem exspectamus Dominum nostrum Iesum Christum, qui reformabit corpus humilitatis nostre configuratum corpori claritatis sue [65 1Kb] .

Scriptum est, quia exspectatio iustorum letitia [66 1Kb] . Unde et iustus diuine miserationis exspectatione suspensus dicebat: Et nunc que est exspectatio  mea, nonne Dominus? [67 1Kb] O exspectatio gentium, omnes qui te exspectant non confundentur [68 1Kb] . Te exspectauerunt patres nostri, in te sperauerunt, et non sunt confusi [69 1Kb] . Erant inter antiquos, qui increduli prophetarum oraculis, ironica illusione Isaie et ceteris prophetis insultando dicebant: Manda, remanda; manda, remanda: exspecta reexspecta; modicum ibi, modicum ibi [70 1Kb] . Sicut talibus idem propheta grauissime comminatur: Erit, inquit, eis ut uadant, et cadant retrorsum, et illaqueentur, et capiantur [71 1Kb] . Isti enim et talium consimiles incidunt in tentationes et laqueos diaboli. Laqueos siquidem et pedicas et decipulas habet. Absconderunt, inquit, peccatores laqueum mihi [72 1Kb] . Et Iob: Abscondita  est in terra pedica eius, et decipula eius super semitam [73 1Kb] . De hac captione Salomon ait: Nescit homo finem suum; sed sicut pisces hamo, et aues laqueo, sic homines capiuntur in tempore malo [74 1Kb] . Exspectemus itaque cum fiducia, fratres, Saluatoris aduentum. Certus sum, inquit, quia apparebit in fine, et non mentietur. Si moram fecerit: exspectabo eum [75 1Kb] . Sed et ille qui mandat salutes Iacob, salutat per Oseam prophetam amicam suam Ecclesiam, quam sibi desponsauit in fide, et consolatur eam:  et ut confidat in ea cor uiri sui, docet qualiter eum debeat exspectare: Dies multos, inquit, exspectabis me, non fornicaberis: et non eris cum amatore alieno [76 1Kb] . Ab antiquis diebus dicta sunt hec, fratres. Unde et Isaias dicit: Nonne Dominus uenit de longinquo? [77 1Kb] Nos autem sumus, in quos fines seculi deuenerunt [78 1Kb] . Ideoque in proximo est ut ueniat: Sponsus, ut ueniat rex noster, legiter noster. Cito enim ueniet, et non tardabit. Et nos ergo similes hominibus exspectantibus dominum suum, faciamus quod precipit, ut non fornicemur, ut non sequamur alios amatores. Fallax amator est mundus; animabus proditoria deceptione illudit. Hic est Sichem filius Hemor, qui Dinam filiam Iacob raptam et corruptam blanditiis lenit [79 1Kb] . Misera enim  anima abstracta et illecta a concupiscentiis suis, dum mundo et diabolo consentiens fornicatur a Domino, primam fidem irritam facit, atque in passione desideriorum et peremptoria uoluptate seipsam Deo abnegat. Dolosos amatores, quia presentialiter se offerunt, sequitur; et Dominum glorie Christum Iesum sponsum et saluatorem suum iuste, pie et sobrie non exspectat.

Nos itaque, iuxta consilium Apostoli, sobrie, et iuste, et pie uiuamus in hoc seculo, exspectantes beatam spem, et aduentum glorie magni Dei [80 1Kb] . Est pietas hominis ad Dominum, iustitia ad proximum, sobrietas ad seipsum. Perniciosus est nobis Aduentus Domini, nisi ipsum cum pietate et sobrietate  et iustitia exspectemus. Tres sunt aduentus Domini: primus in carnem secundus ad animam, tertius ad iudicium. Primus in media nocte fuit, secundus in mane, tertius in meridie. Ut de primo aduentu uerba ueritatis euangelice prosequamur: Media nocte clamor factus est: Ecce sponsus uenit [81 1Kb] . Mediam noctem fuisse intelligo, cum in medio silentio cursum suum nox ageret. Nox apud Iudeos erat, quorum oculos obscurauerat malitia, ne uiderent. Sicut et populus gentium, ambulabat in tenebris. uenit Sponsus, et factus est clamor.

Ruptum est silentium noctis. uenit enim qui illuminat abscondita tenebrarum; abstulit noctem, et fecit diem. Nox, inquit Apostolus, precessit,  dies autem appropinquauit [82 1Kb] . Et quid est quod media nocte clamor factus est, nisi quod in medio silentio omnium, dum cursum suum nox ageret, atque omnipotens sermo a regalibus sedibus descendere destinasset, prophete cognoscentes aduentum Christi, in uocem clamoris et gaudii proruperunt, et medium silentium ruperunt? Magnus siquidem clamor erat, ubi per se clamabant prophete singuli, et insimul uniuersi. Clamabat Dauid: Inclina celos tuos, et descende [83 1Kb] . Et Isaias: Utinam, Dominus, dirumperes celos! Emitte Agnum, Domine,  dominatorem terre [84 1Kb] . Et ad consolationem populi fortius inclamabat: Sperate in Domino, prope est Iustus meus, egressus est Saluator meus, non elongabitur salus mea: et non immorabitur ultra horam [85 1Kb] . Et in persona Domini: Dabo in Sion salutare meum, et in Ierusalem gloriam meam [86 1Kb] : Ieremias etiam de lacu miserie et de compede clamabat: Ecce dies ueniunt, et suscitabit Dominus Dauid semen iustum [87 1Kb] . Nouum faciet super terram, mulier circumdabit uirum [88 1Kb] . Iel etiam in uocem clamoris et exsultationis erumpens: Filie Sion, exsultate, inquit, et letamini, quia dedit uobis Dominus doctorem iustitie [89 1Kb] . Micheas nichilominus cum cordis exsultatione et uocis exaltatione dicebat: ueniet Dominus, et egressus eius a diebus eternitatis [90 1Kb] . Si uellemus deducere  in medium diuersas uoces, diuersa oracula et orationes prophetarum lamentabili desiderio et deuotione clamosas, prius deficerent narrandi tempora quam narrandi materia. Porro unum est necessarium. Si uolumus quod Christi aduentus sit nobis ad remedium, preparemus nos in eius aduentum. Sicut enim propheta nos in persona Isrel docet: Paratus, inquit, esto, Isrel, in occursum Domini, quoniam uenit [91 1Kb] . Et uos, fratres, estote parati, quia qua hora non putatis Filius hominis ueniet [92 1Kb] . Primus aduentus iam preteriit. Christus enim inter homines uisus est, et cum hominibus conuersatus est [93 1Kb] . Christus uenit ut legem in se pro nobis impleret; et quod, iuxta Apostolum, testamentum in morte consummatur [94 1Kb] : ipse testamentum nostre redemptionis  in cruce uoce spiritu et opere consummauit. In secundo aduentu sumus, si tamen tales sumus, ut ad nos uenire dignetur; securi, quod si eum diligimus, ad nos ueniet, ac nobiscum moram faciet. Iste aduentus nobis incertus est. Quis enim nouit que in Deo sunt, nisi spiritus Dei? Nouerunt qui quandoque in exstasi celestium desiderio rapiuntur, quando ueniat; nesciunt tamen unde ueniat, aut quo uadat, sicut Iob dicit: Si uenerit ad me, non uidebo eum; et si abierit, non intelligam eum [95 1Kb] . De tertio aduentu certissimum est quod ueniet; incertissimum tamen quando ueniet. Et quid est certius morte? nil tamen incertius hora mortis. Sapiens dicit: Cum dixerint: Pax et securitas, tunc  repentinus superueniet interitus et dolor, sicut in utero habentis, et non effugient [96 1Kb] . Nonne illi homini euangelico aduentus Domini terribilis imminebat, cui a Domino dictum est: Stulte, in hac nocte repetent animam tuam a te: que preparasti cuius erunt [97 1Kb] ? In hac uita de hoc solo securi esse possumus, quod securi non sumus. Modo sani sumus, modo infirmamur, modo prospera blandiuntur, modo aduersis affligimur, modo sumus, modo non sumus: mors enim nec etati nec sexui parcit. Quidquid congregamus, dicimus, cogitamus, aut facimus, totum  ad nichilum deueniet tanquam aqua decurrens.

Qui ergo uerus Isrel est, preparetur in occursum Domini; Paratus, inquit, esto, Isrel, in occursum Domini, quoniam uenit [98 1Kb] . Paratos nos esse oportet, ut preueniamus potius mortem, quam preueniamur a morte. Ille prudenter se preparat, qui ab iniquitatis contagio se obseruat. Propheta, qui non poterat se obseruare a morte saltem obseruabat se ab iniquitate: Obseruabo me, inquit, ab iniquitate [99 1Kb] . O quam beatus est, qui secure potest dicere: Paratum cor meum, Deus, paratum cor meum [100 1Kb] . Et illud: Paratus sum, et non sum conturbatus [1 1Kb] . Iste de primo aduentu percipit fructum gratie, de secundo aduentu percepturus fructum salutis et glorie. Primus enim accessorius est ad  secundum. Secundus preparatorius ad extremum. Primus aduentus fuit occultus et humilis; secundus est secretus et amabilis; tertius erit manifestus et terribilis. In primo enim uenit ad nos, ut in secundo ueniret in nos; in secundo uenit in nos, ne in tertio ueniret contra nos. In primo aduentu fecit misericordiam; in secundo dat gatiam; in tertio dabit gloriam, quia gratiam et gloriam dabit Dominus [2 1Kb] . In primo apparuit contemptibilis, et uilis et fragilis: nam Herodes eum spreuit, Iudeus exspuit, gentilis occidit. De secundo Apostolus loquens: Speculantes, inquit, gloriam Domini, in eamdem imaginem transformamur a gloria in gloriam, tanquam a Domini spiritu [3 1Kb] . In primo iudicatus iniuste; in  secundo per gratiam nos iustificat, iuste iudicaturus in ultimo. Agnus in primo, leo erit in ultimo, amicus in medio. De primo per Isaiam dicit: Tacui et non aperui os meum [4 1Kb] ; de ultimo dicit: Quasi parturiens loquetur [5 1Kb] ; de secundo: Et ad eum ueniemus, et mansionem apud eum faciemus [6 1Kb] . Qui primo uenit mansuetus et mitis, ueniet iudex tremendus et terribilis. Qui uenit in spiritu humilitatis, ueniet in spiritu iudicii et spiritu ardoris. Periculosum est, fratres, incidere in manus Dei uiuentis; nam sicut fluit cera a facie ignis, sic peribunt peccatores a facie Dei [7 1Kb] . Ignis eorum non exstinguetur, et uermis eorum non deficiet [8 1Kb] . Mors enim eorum non morietur: qui ad hoc solummodo uiuent, ut eternaliter crucientur. Iusti autem epulabuntur in conspectu Dei; et  delectabuntur in multitudine pacis, habentes, testimonio Isaie, coronam pro cinere; oleum gaudii pro luctu, pallium laudis pro spiritu meroris [9 1Kb] . Reddet enim Dominus sanctis mercedem laborum suorum; impios autem damnabit sententia Babylonis. Quantum, inquit, exaltauit se in deliciis, tantum date ei tormentum et luctum [10 1Kb] . De hoc aduentu ipse dicit: Ecce uenio cito, et merces mea mecum est reddere unicuique secundum opera sua [11 1Kb] . Ipse non secundum opera nostra mala que fecimus nos, sed secundum magnam misericordiam suam saluos nos faciat, Christus iehsu, quem Saluatorem suscepimus,  et quem iudicem exspectamus: Cui est honor et gloria in secula seculorum. Amen.



SERMO Iu. IN FESTO S. ANDREAE.

Salue, crux pretiosa, suscipe discipulum eius qui pependit in te, magister meus Christus.

Homo uanitati similis est: ideoque appetit uanitates et insanias falsas. Unde et ex quadam deprauatione nature in reprobum sensum datus, terrena et celestia uilipendit, atque oblectamenta corporis sequens, perditionis eterne laqueis se inuoluit. Unde ergo homini infelici et uenundato sub peccato, ut possit erigere caput, carnemque reprimere, et fluctibus maris in corde suo grauiter estuantibus  imperare?

Non est hoc hominis, sed illius qui operatur in nobis et uelle et perficere pro bona uoluntate [12 1Kb] . Sane Andreas homo erat similis nobis passibilis. Ipse autem quasi sue conditionis oblitus summopere predicabat suauitatem et dulcedinem crucis, Christique deuotissimus emulator, ita in Christo crucem Christi amabat, ut omnium suorum desideriorum et affectuum summam poneret in doloribus et tormentis. uehementer erat in eo accensus ignis, quem uenit Dominus mittere in terram, adeo ut in suppliciis exsultaret, atque tormentum damnatissime mortis sibi ad cumulum summe iucunditatis ascriberet. Mihi quidem misero et infirmo uidetur terribile et horrendum in tam horribili furcarum,  aut crucis patibulo querere, aut quesitas inuenire delicias. Quis querit in tormentis quietem, in morte uitam, sanitatem in morbis, in doloribus uoluptatem? Andreas uero pre nimio ardore fidei et amoris crucem salutat, et dicit: Securus et gaudens uenio ad te [12* 1Kb] . Andreas precipuam reputat uoluptatem, si dimittatur in patibulo, donec in eo consummetur; et quod omnem fortitudinem facultatis humane transcendit, quasi iam a corpore peregrinans cruciatum in cruce non sentit. Sic enim Christum diligit, sic eius affectat consortium, ut longum ei uideatur quod non acceleratur patibulum, quod iam non pendet, quod mors non ingeritur, quod protrahitur uita, quod pena differtur. Eius itaque  passioni iam potius nos congaudere quam compati decet. Quare enim ei patienti non congaudeamus, qui conuertit in gaudium passionem? O lignum benedictum! o lignum fructiferum! o arbor pretiosissima, que de pretio mundi quod in te tulisti, adhuc etiam in morte germinas pacatissimum fructum uite, oleum letitie fundis, et eos qui lignum uite apprehendunt facis inter crudelissime mortis angustias degustare primitias suauitatis eterne!

Crux que olim instrumentum damnationis exquisite et uilissime mortis exstiterat, hodie amatoribus  suis pro morte uitam, pro timore securitatem, pro confusione gloriam recompensat. uere quod stultum est Dei, sapientius est hominibus [13 1Kb] ; nam cum sapientia humana non inuenisset in cruce, nisi amaritudinem mortis, turpitudinem et horrorem, Petrus et Andreas manna absconditum in cruce compererunt, et thesaurum summe uoluptatis inuenerunt. Ipse primogenitus mortuorum Christus iehsu istarum crucis deliciarum non immemor, iam passus, iam sepultus, iam glorificatus, occurrens Petro uadit Romam iterum crucifigi. Nonne sufficiebat semel satiatum esse opprobrium crucis, nisi adhuc esuriret et esuriendo appeteret crucem suis nobilioribus membris? Non miror, si Christus crucem dilexerit, in qua exaltatus omnia ad se traxit  [13* 1Kb] , ad se dico, ad diligendum, ad imitandum, ad communicandum. Per hanc illi homini data est omnis potestas in celo et in terra [14 1Kb] . Per hanc datum est ei nomen quod est supra omne nomen [15 1Kb] . Per hanc factus est principatus eius super humerum eius [16 1Kb] . Sed unde hoc Andree, uiro infirmo et fragili, quod ita gloriatur in cruce, quod sic in tormentis exsultat, et pre gaudio se non capit? Certe Elias ad comminationem unius muliercule animo consternatus proiicit se subter umbram iuniperi, et petit anime sue ut moriatur. Sufficit, inquit, mihi, tolle animam meam [17 1Kb] . Paulus apostolus inter tentationum angustias coarctatus clamare compellitur, suumque dolorem clamore testatur: Infelix  ego homo! quis me liberabit de corpore mortis huius? [18 1Kb] Ille Iob, cuius tolerantia adeo solemniter predicatur, suam infirmitatem suumque defectum considerans: Que est, inquit, fortitudo mea ut sustineam? Non est fortitudo lapidum fortitudo mea; nec caro mea enea est [18* 1Kb] . Ionas etiam a facie Domini fugiens, et arefactione hedere conturbatus: Irascor, inquit, ad mortem [19 1Kb] . Quid mirum de Iona? Ipse etiam Christus timuit. Ecce plus quam Ionas hic [20 1Kb] , id est Christus qui cepit tedere et turbari usque ad mortem. Christus dicit: Anima mea turbata est [21 1Kb] ; et: Pater, si fieri possit, transeat a me calix iste [22 1Kb] . Andreas clamat: Salue, crux speciosa! securus et gaudens ad te uenio, suscipe discipulum eius qui pependit in te magister meus Christus [22* 1Kb] . Nunquid  magistro maior est discipulus, aut domino seruus?

Attendite, fratres ineffabilem et inestimabilem abundantiam suauitatis, et exuberantiam caritatis in Christo. Compatitur medicus et coinfirmatur infirmo, infirmatur gallina cum pullis, ut plenum fieret holocaustum, ut opus misericordie consummate impleretur in Christo; sicut patiebatur pro nobis in carne, sic anime passiones uoluit sustinere. Mihi trepidat, mihi turbatur, mihi tedet, mihi toti patitur, et toti compatitur. Ideoque compatiendo  patitur ut trepidatio eius mihi uertatur in fortitudinem, tristitia in letitiam, tedium in alacritatem, desolatio in consolationem, turbatio in quietem. Patitur seruus sibi prouidens, Domino suo seruiens. Patitur Dominus se exinaniens, et seruo compatiens. Suscipe, inquit, discipulum eius qui pependit in te [23 1Kb] . Ardentissime affectat Andreas ascendere crucem, ut inde mundum et principem mundi despiciat, ut inde quasi de eminentissima turre iacula inimici securus excipiat. Quid est enim crux, nisi specula Sion, turris Dauid, turris fortudinis a facie inimici [23* 1Kb] , unde tanquam de alto et eminenti loco omnis inimici malitia confundatur? Altissimum posuisti, Domine, refugium tuum [24 1Kb] . Qui ascendit in speculam crucis, nil proficiet inimicus in eo, et filius iniquitatis  non apponet nocere ei [24* 1Kb] . Cornu crucis, inquit propheta, in manibus eius [25 1Kb] : cuius, eius? nisi Christi, qui cornibus crucis uentilans inimicum, et debellans erias potestates dicebat: Ego uici mundum [26 1Kb] . Non amisit crux sue potestatis officium uel effectum. Adhuc exaltat cornua iusti, et confringit cornua peccatorum. Si crucifixum diligitis, fratres, diligite crucem Christi, cui uos clauis humilitatis et obedientie affixistis. Tria crucem amabilem faciunt: timor, spes, caritas. Timor incipit, spes prouehit, caritas perficit; nam plenitudo legis est caritas [27 1Kb] . Qui incipit in timore, crucem Christi sustinet patienter. Qui proficit in spe, portat eam libenter. Qui consummatur in caritate, eam amplectitur ardenter. Iste cum beato Andrea dicere potest:  Amator tuus semper fui, et desideraui amplecti te, o bona crux! [27* 1Kb]

Crux in qua tantam dulcedinem beatus Andreas inuenit, quibusdam perditis amara et onerosa est. Eam enim in angariam portant miserabiliores omnibus hominibus, quia de presenti cruce ad eternos transituri sunt cruciatus: quam infatuati sunt, et in reprobum sensum dati non percipiunt dulcedinem ligni uite. Animalis enim homo non percipit ea que sunt Spiritus Dei; nam stultitia est ei, et non potest intelligere. [28 1Kb] . Porro si quis hoc lignum in corde suo, tanquam fasciculum myrrhe humiliter ac deuote collegerit, habebit fructum refectionis, balsamum suauitatis, oleum unctionis. Duo ligna crucem  faciunt. Ex quo uidua duo hec ligna collegit, apud illam et suos, nec oleum, nec farina defecit [29 1Kb] . Hec sunt illa duo ligna, quibus sub Moyse aque amare [30 1Kb] , sub Eliezer [31 1Kb] aque salse dulcorate sunt. Et quid salsius, quid amarius lacrymis Christi in suscitatione Lazari, in futura subuersione Ierusalem? quid amarius aqua illa que de Crucifixi latere emanauit? Ut minus sapiens dixi, iudicans ibi esse amaritudinem, ubi amoris summa et gratie dulcedo, et incomprehensibilis beneuolentie plenitudo consistit. Quid enim dulcius aut amabilius  aquis illis que de latere et oculis fluunt, quasi de fontibus Saluatoris? He sunt aque in Ezechiele, qui sanauit aquas mortui maris [32 1Kb] : duritiam lapidum scidit hec aqua. Unde plus quam lapideus est, cuius cor deuotione et compassione non scinditur ad memoriam crucis Christi. In cruce posuit Dominus mysterium reconciliationis; eam prius in se, postea in apostolis et martyribus commendauit. Hanc nobis proposuit misericordie propitiatorium, uirtutum ascensorium, et scalam per uirtutes ad iocunditatem celestium gaudiorum. Quam nobis prestare dignetur, qui cum Patre et Spiritu sancto, uiuit et regnat Deus, per omnia secula seculorum. Amen.



SERMO u. IN NATIuITATE DOMINI.

Puer natus est nobis, et filius datus est nobis [33 1Kb] .

Non miremini, fratres, si Christus per Isaiam pueri nomine designetur. Nam et Pater de ipso loquens: Hic est, inquit, puer meus quem elegi [34 1Kb] . Quare non dicetur puer, qui defectus et miserias puerilis impotentie sua bonitate et nostra necessitate suscepit? Puer, inquit propheta, natus est nobis. Ille qui paruulum coram discipulis statuens puerilem, in eo innocentiam commendauit, maluit puer apparere amabilis quam terribilis, uolens prouocare amorem, non inferre timorem. Ei namque gratior est filialis affectio quam seruilis, uoluntaria quam coacta. Si uolumus ut reformet et configuret nos sibi, configuremur infanti, ut simus quasi modo  geniti infantes, humiles, rationabiles, sine dolo [35 1Kb] . Nemo ingressus est regnum eius, nisi humiliauerit se sicut paruulus iste. Ego, inquit, sum ostium. Per me si quis introierit, saluabitur [36 1Kb] . ue illis qui non humiliantur, qui superbe elationis giganteam magnitudinem non deponunt: quomodo sine offensione capitis ingredientur? propterea conquassabit Dominus in terra capita multorum [37 1Kb] . Imo humiliemur sub potenti manu eius. Maxime dum puer est, utamur beneficio pueritie eius. Puer iehsu raro irascitur; iratus uero de leui placatur. Queramus et conseruemus nobis gratiam pueri, et non timebimus in futuro iram et furorem iudicis et terribilis et tremendi. Puer natus est nobis de Iudeis:  natus nobis, non eis natus est. Ideo autem nobis natus, ut qui damnabiliter nati fueramus, per eum feliciter renascamur. Nam quotquot receperunt eum, dedit eis potestatem filios Dei fieri per gratiam [38 1Kb] . Qua mediante, teste Apostolo, stamus et gloriamur in spe glorie filiorum Dei [39 1Kb] . Ille qui docet hominem scientiam, qui linguas angelorum erudit et informat, Dei uerbum, et Dei uirtus, et Dei sapientia, infantiam simplicem et elinguem elegit. Parum erat ei quod esset minoratus ab angelis, nisi minor etiam  fieret hominibus: et ut nos reformaret ad gloriam immortalitatis, non solum mortalis corporis, sed fragili et infantuli conformat etati. uidete, fratres, Dominum immensum, redemptionem iustorum, ruinam superborum, iudicium impiorum, infantulum tenerum et infirmum.

Puer natus est nobis. Non sufficeret esse natum, nisi et datus esset. In eo quod datus est nobis, etiam omnia cum eo data sunt nobis, sicut Apostolus dicit: Pater qui eum donauit, quomodo etiam omnia non donauit nobis cum eo [40 1Kb] . Hic est puer, qui, iuxta uerbum Isaie, antequam sciret uocare patrem aut matrem suam, auferetur fortitudo Damasci et spolia Samarie [41 1Kb] . Hic est puer de quo Ecclesiastes ait: Melior est puer pauper et sapiens rege sene et  stulto, qui nescit sibi prouidere in posterum [42 1Kb] . Christus puer pauper est: pauperauit enim se, ut nos ditaret; exinaniuit se, ut nos impleret. Ideo enim ut oleum effusum est nomen eius, ut de effusa eius plenitudine omnes acciperemus. Et que maior exinanitio quam ut splendor glorie, figura substantie Dei, imago diuine maiestatis, Unigenitus Dei appareret in seruili forma, non habens speciem neque decorem? Magna et plus quam magna exinanitio est, que infatuat sapientiam, infirmat uirtutem, humiliat maiestatem, et tam in natiuitate quam in passione reddit omnino abiectum et uilem. Iste tamen puer adeo uilis et pauper, incomparabiliter melior est rege sene et stulto. Quis est iste rex senex et stultus, nisi hostis antiquus inueteratus dierum malorum?  Ipse est rex super omnes filios superbie [43 1Kb] , qui sibi usurpans solium in lateribus aquilonis, sibi et suis male prouidit in posterum. Hunc debellauit hic puer pauper et sapiens, quem Apostolus Dei uirtutem et Dei sapientiam uocans [44 1Kb] : Traduxit, inquit, principatus et potestates confidenter, palam triumphans eos in semetipso [45 1Kb] . Hunc in pueritia magnus Herodes ad mortem quesiuit: hunc in adulta etate secundus Herodes sibi oblatum spreuit. Ad uocem istius, qui in cunabulis uagit, tremunt angelice potestates. Hinc Isaias et omnes prophete perhibentes testimonium clamant: Hic est Deus noster; et non estimabitur alius ab eo [46 1Kb] . Hic est Deus noster in eternum et in seculum seculi; ipse  reget nos in secula [47 1Kb] . Omnes reges adorabunt paruulum nostrum. Omnes gentes seruient ei; omne regnum quod non seruiet ei, peribit. Querunt aliqui magis curiose quam studiose que necessitas fuit, quod Christus nostre miserie necessitates assumpserit; non attendentes ineffabile sacramentum dispensationis in Christo, sine quo nec oportuit nec decuit nos saluari. Et, ut talibus recisiore uerbo respondeam, Deus ideo factus est homo, ut homo fieret Deus, ut is cui quondam dictum est: Terra es,  et in terram ibis [48 1Kb] : amodo audiat: Celum es, et in celum ibis. O admirabile commercium! accepit humanitatem ut conferret deitatem; accepit miseriam, ut daret gloriam. Apparuit ergo benignitas et humanitas Saluatoris nostri Dei [49 1Kb] ; apparuit nobis humanitas, quia non eramus digni ut appareret nobis diuinitas. Et qui cum Patre idem erat per ineffabilem unitatem, unum cum homine factus est per incogitabilem unitatem.

Ut ergo homo assumeretur in Deum, suscepit hominem susceptor noster Deus Iacob, quia Domini est assumptio nostra, et sancti Isrel Regis nostri [50 1Kb] . Sic de nostra miseria remedium nostre miserie cogitauit. Nam sicut quodam artificio caritatis celestis diuitias et indigentias nostras, ita beatitudinem  suam et nostram miseriam temperauit in se Deus et homo simul in unum diues et pauper; ut, operante ineffabili sacramento dispensationis, beatitudo miseriam absorbeat, uita mortem deglutiat, et totus homo beneficio resurrectionis in gloriam uite celestis assurgat. Ille qui dixit: Celum et terram ego impleo [51 1Kb] , in utero uirginali totus, in panniculis totus clauditur in presepio. Erat lux uera, ideoque ut illuminet tenebras nostras, in nocte nascitur et in miseriis, ut sit natiuitatis sue illuminatio in deliciis nostris. De nocte nascitur custos Isrel, Samaritanus noster, qui interpretatur custos; cui propheta olim clamauerat: Custos, quid de nocte? custos, quid de nocte [52 1Kb] ? Et attende diligenter quod altissimus Altissimi Filius, qui tempora habet in  sua potestate, tempus sue natiuitati elegit, quod molestius esse poterat paruulo tenero et filio pauperis mulieris, que uix haberet panniculos unde puer posset inuolui.

Sed ipse est paruulus, ille de quo Isaias predixerat quia reprobaret malum, eligeret bonum [53 1Kb] ; confundens in hoc mundi iudicium et prudentiam carnis que inimica est Deo. Ipsa est que dicit malum bonum et bonum malum, amplectens uoluptates huius seculi, et in eis reputans summum bonum. Porro paruulus noster ab ipso sue natiuitatis exordio in frigore et nuditate, in diuersorio, in presepio, uite asperitatem, uilitatem et abiectionem omnemque formam humilitatis et religionis primitiare et consecrare  dignatus est in seipso. Ille qui est terribilis apud reges terre, inuisibilis et inaccessibilis, et in splendoribus sanctorum amictus lumine sicut uestimento, Dei uirtus et Dei sapientia. Ideo paruulus nascitur ut nos magnificet. Ideo in diuersorio ut sciamus nos esse peregrinos et hospites super terram. Ideo in presepio reclinatur, ut eius exemplo nouissimum locum eligere doceamur. Ideo lacte pascitur, et pannis inuoluitur, ut habentes alimenta et quibus tegamur, his contenti simus. Pauper et pannosus esse uoluit,  ut pauperes et pannosos reciperet in participium et hereditatem glorie sui regni. Audite, celi, et auribus percipe, terra, quantum magnificauerit Dominus misericordiam suam nobiscum, omnipotens sermo pro nobis a regalibus sedibus descendit in stabulum uerbum quod erat spiritus, factum est caro [54 1Kb] , uerbum quod erat inuisibile, factum est uisibile et tractabile. Unde et quidam dicere potuerunt: Et manus nostre tractauerunt de uerbo uite [55 1Kb] . Factum est gustabile et odorabile et audibile, ut sicut mors infecerat et corruperat omnes sensus in nobis, ita Christus uita nostra omnes sensus nostros reformaret, factus omnia in nobis. Pannis inuoluitur, nec sicut uetus Adam nouus Adam pellibus operitur. uideo Iesum sacerdotem magnum sordidis uestibus  uestitum, sicut Zacarias predixerat [56 1Kb] . Unde angelus ad pastores loquens, dedit in pannis significationem. Et hoc, inquit, uobis signum: Inuenietis puerum pannis inuolutum [57 1Kb] . Panni tui, Iesu, a tempore infantie positi sunt in signum; sed in signum cui contradicebant, et assidue contradicitur. Cum Petrus apostolus dicat: Non in ueste pretiosa [58 1Kb] . Cum Elias et Ioannes de uestium asperitate laudentur, et testimonio illius qui iacet in presepio, hi qui in domibus regum sunt mollibus uestiuntur [59 1Kb] , tamen adhuc a plerisque uestimenta mollia et delicata queruntur. Nunquid in solis uestibus contradicimus Christo? Sane ex aliis pluribus causis positus est in ruinam et resurrectionem multorum, et in signum cui contradicetur [60 1Kb] . Nonne contradicimus  ei fere in omnibus? Appetebat enim humilitatem, nos sublimitatem; appetebat miseriam, nos gloriam. Cibus eius erat facere uoluntatem Patris sui, cibus noster est facere desideria carnis nostre, per omnia Patri erat obediens, quidam iugum obedientie detrectantes singulis fere horis rumpunt uinculum sui uoti, regulam claustri, legem silentii. Silebat puer iehsu, silebat sermo omnipotens, uerbum Altissimi, et poterat dicere: Non est sermo in lingua mea [61 1Kb] . Ideoque silebat, ut uirtutem silentii commendaret in nobis. Quidam sepe in unum conuenientes et rumpentes silentium, cum de lege Dei et salutis sue negotio loqui deberent, narrant fabulas et figmenta rumorum. Narrauerunt iniqui fabulationes, sed non ut lex tua [62 1Kb] . Sciant quia sine salutis dispendio  diu loqui non possunt; nam in multiloquio non deerit peccatum, teste Scriptura [63 1Kb] . In manu lingue est uita et mors [64 1Kb] . Euolat uerbum leue, improuidum et incautum. Illud tamen tam leue uerbum facit te homicidam, dum uulneratam in fratre tuo perimit caritatem. Grauissime lesus est frater tuus, et tu propter uilitatem et leuitatem uerbi forte non reputas. Et quid est uilius musca morienti? Illa tamen unguentum suauitatis exterminat [65 1Kb] . uide  quomodo te inuitat ad obedientie humilitatem, qui cum esset Filius Dei fabro et femine obediens erat.

Et erat, inquit euangelista, subditus illis [66 1Kb] . Attende diligenter uniuersa, que in Christi caritate concurrunt; et nisi pertinaciter uolueris contradicere, uidebis in omnibus signum et formam obedientie, exemplum humilitatis, legem uite et discipline, Apostolus dicit de Christo, quia factus est nobis a Deo iustitia, et sanctificatio et redemptio [67 1Kb] . Et iam flores iustitie et sanctificationis apparent in eo; iam completur in Christo quod de apostolis suis erat quandoque dicturus: Ego pro eis sanctificaui meipsum [68 1Kb] . Procul dubio iam effloruit super ipsum sanctificatio nostra, quia nobis regulam sanctitatis  ubique prescribit Saluatoris infantia. Diligamus hunc, fratres, qui natus et datus est nobis, a quo omnes datum optimum, et omne donum perfectum est [69 1Kb] . Ipse est dilectus et unigenitus Patris, de quo dicit: Hic est Filius meus dilectus in quo mihi complacui [70 1Kb] . Et ipse de Patre dicit: Ego que placita sunt ei facio semper [71 1Kb] . Quicunque hunc non dilexerit, melius esset ei si natus non fuisse homo ille, maxime cum Apostolus dicat: Qui non diligit Dominum nostrum Iesum Christum, sit anathema, maranatha [72 1Kb] . Diligamus eum qui dilexit nos, et lauit nos in sanguine suo, qui in sua dilectione et benedictione preuenit nos iehsu Christus. Cui sit benedictio in secula seculorum. Amen.



SERMO uI. IN EADEM NATIuITATE DOMINI.

In sole posuit tabernaculum suum, et ipse tanquam sponsus procedens de thalamo suo [73 1Kb] .


A diebus eternitatis latuerat et absconditum fuerat uerbum Patris, sicut scriptum est: Posuit tenebras latibulum suum [74 1Kb] . Et alius propheta dicit: uere Deus absconditus tu es, Rex Isrel saluator [75 1Kb] . Et illud alterius prophete: Brachium Domini cui reuelatum est [76 1Kb] ? uenit enim de monte condenso et umbroso. Nam sacramentum hoc, sicut Apostolus dicit, non est agnitum aliis generationibus [77 1Kb] . Ideo antiquis patribus uidebatur quia nimis esset Christus elongatus ab eis. Unde cum Isaias de uerbi incarnatione  loqueretur: uerbum, inquit, ueniet de longinquo [78 1Kb] . Et hoc est quod in Numeris legitur: Auditor sermonum meorum, uidebo eum, sed non modo; intuebor eum, sed non prope [79 1Kb] . Concluserat Dominus omnia sub peccato, ut omnium misereretur [80 1Kb] . Omnes peccauerant, et egebant gratia Dei [81 1Kb] . Ideoque erat Dominus elongatus ab eis, quia longe a peccatoribus salus [82 1Kb] . Sed egressus est uerus Isaac noster, ut meditaretur in agro, sicut ipse dicit: Exiui a  Patre, et ueni in mundum [83 1Kb] , ex utero Patris ante Luciferum genitus uenit in uterum uirginis matris. A summo equidem celo egressio eius [84 1Kb] . Et testimonio Michee prophete: Egressio eius ab initio a diebus eternitatis [85 1Kb] .

De illius egressu et regressu euangelista testimonium ferens: A Deo, inquit, uenit, et ad Deum uadit [86 1Kb] . Egreditur Isaac in agrum ut meditetur [87 1Kb] . Quis est iste ager, nisi uterus uirginis qui producit germen Domini in magnificentia et gloria? Hic est ager cui benedixit Dominus, et de quo scriptum est: Pulchritudo agri mecum est [88 1Kb] . Et quid cogitat Dominus? Cogitaui, inquit, cogitationes pacis [89 1Kb] : hic est uerus Ioseph, qui mittitur a patre ut uideat fratres suos et pecora. Nonne missus est qui dicit:  Spiritus Domini super me, eo quod unxerit me? ad euangelizandum pauperibus misit me [90 1Kb] . Ipse est qui dicit: Dominus misit me et Spiritus eius [91 1Kb] . Missus est Ioseph ad fratres suos. Fratres Christi omnes sunt qui Christi fidem recipiunt. Quotquot enim, inquit, receperunt eum, dedit eis potestatem filios Dei fieri, his qui credunt in nomine eius [92 1Kb] . Si filii Dei sunt, ergo et fratres Christi; heredes quidem Dei, coheredes autem Christi. Ut sit ipse primogenitus in multis fratribus, hunc fratrem dedit nobis benedicta uirgo. De hoc fratre dicit Salomon: Quis mihi det te fratrem meum sugentem ubera matris mee [93 1Kb] ? Non solum fratres, sed et pecora uisitat Ioseph noster, homines enim et iumenta saluabit Dominus. Ipse est qui dicit: Ego uisitabo oues meas,  sicut pastor uisitat gregem suum [94 1Kb] . uidete, fratres, rotam in rota, alam in ala. Attendite quod mutuis uultibus duo cherubim sese respiciunt. Pastores erant ad quos figuratiuus Ioseph mittebatur; et hodie noster uerus Ioseph, noster iehsu pastoribus reuelatur. iehsu dico, non Ioseph; Saluator, non somniator; Dominator celi, non Aegypti. Ex quo semel nominatus est iehsu, non curo audire Ioseph: et in fastidium mihi ueniunt omnia nomina uetustatis. Dulcissime sapit nomen Iesu, nomen nouum, nomen illius qui dicit: Ecce noua facio omnia [95 1Kb] . Illud nomen necessitatis est, quod Rachel imposuit; hoc est nomen nouum, quod os Domini nominauit. Superuenerunt noua, et ideo uetera transierunt. uetustissima ueterum, dicit Dominus per Moysen,  comedetis, et superuenientibus nouis, uetera proiicietis [96 1Kb] .

Et que sunt uetera, que uetustissima, uel que noua? Tu, Domine, doce nos, qui doces hominem scientiam; tu cognouisti omnia nouissima et antiqua. uetustissima credo esse, quod in principio erat uerbum, quod Christus genitus est a Patre, quod Patri cequalis, ceternus et consubstantialis. uetustissima etiam sunt que erant ante legem,  sicut oblatio panis et uini facta a Melchisedech. uetera sunt ritus sacrificiorum, ceremoniarum obseruantie, et oracula prophetarum. Noua sunt quod hominem in unitate persone sibi Deus uniuit, quod mulier in utero suo uirum circumdedit, quod uirgo concepit et peperit. Nouum, dicit Ieremias, faciet Dominus super terram: Mulier circumdabit uirum [97 1Kb] . Proiiciantur ergo uetera, quia noua superuenerunt; cesset figura, quia ueritas uenit; cessent promissa, quia facta est solutio promissorum. Errauerunt ueteres in solitudine, in inuio et inaquoso [98 1Kb] : sed, testimonio Isaie, uetus error abiit [99 1Kb] . ueritas et error simul esse non possunt. Abiit ergo error, quia ueritas de terra orta est [100 1Kb] . Quia uetera transierunt Apostolus testatur: Si qua, inquit, innouata  in Christo facta creatura est, uetera transierunt, et ecce facta sunt ei omnia noua [1 1Kb] . Comedamus uetustissima, ut qui adoramus paruulum in cunabulis, eumdem credamus, et adoremus Patrem ceternum et cequalem, uniuersitatis Creatorem et Dominum maiestatis. Comedamus panes Melchisedech; nam ipsi sunt uetustissimi, et ideo suauissimi; et proiiciamus panes propositionis, qui sunt ueteres, quia superuenit panis nouus qui de celo descendit. Hunc panem mulier euangelica de tribus saccis farine commiscuit [2 1Kb] . Beatissima enim uirgo tres substantias, diuinitatem scilicet, carnem et animam, unitas in unius hominis persona concepit. Hec est tunica Ioseph polymita, que naturarum admirabili uarietate  prefulgens talaris est, quia attingit a fine usque ad finem, fortiter et suauiter omnia disponens [3 1Kb] . Panis iste quem uirgo confecit, in clibano crucis confectus est, et in resurrectione diuisus. Sapientia enim abscondita, et thesaurus inuisus, et panis non diuisus aut fractus, que utilitas in his tribus [4 1Kb] ? Sed fractus est panis, apertus est liber, conscissus est saccus, et spiritus Christi descendens ad inferos tanquam inter mortuos liber eduxit uinctos de domo carceris, sedentes in tenebris et umbra mortis [5 1Kb] . Caro uero moriens mortem perimit, et uita hominum cum ea resurgit, regenerata in spem uite per resurrectionem Iesu Christi ex mortuis. Sic itaque panis noster quotidianus et supersubstantialis ex tribus saccis farine compactus est in conceptione,  coctus in passione, fractus in resurrectione. Hic est panis subcinericius, qui subuertit castra Madian [6 1Kb] . Benedictus Deus in donis suis, qui animam inanem et animam esurientem satiat bonis, panem et carnem dedit nobis Dominus. Nam Filius Dei panis factus est, Et uerbum caro factum est [7 1Kb] . Habemus panem et carnem: panem, quem dat mundo; carnem, quam qui comederit, testimonio ueritatis, habet uitam eternam [8 1Kb] .

Igitur edant pauperes et letentur, et qui in sudore  uultus sui comedebant panem doloris, iam comedant panem uite et iucunditatis. Legitur quod tempore legis coruus afferebat Elie panes in mane, et carnes in uespere [9 1Kb] . Moyses etiam dicit: Mane comedetis panes, et uespere carnibus saturabimini [10 1Kb] . Hec equidem ciborum dispensatio minus congrua uidetur, et uere coruina est, nisi edantur carnes sine panibus, et panes sine carnibus. Si quid ad nos de panibus et carnibus illis est, proiiciatur. Sunt enim ueteres obseruantie, et iam fetent. Si sale nostro fuissent condite, nunquam forsitan putruissent. Nunc autem sunt quedam rancide, quedam fetide. Panes etiam duri et mucidi, ita quod possent frangere dentem masticantis. Nonne mucidus et durus panis ille: Oculum pro oculo,  dentem pro dente? Nos autem carnes Agni nouelli comedamus; carnes Agni immaculati, cuius sanguis liberat Isrel de Aegypto, qui predictus est in lege et prophetis, qui, testimonio Ioannis, tollit peccata mundi [11 1Kb] . Hic est cuius aduentum desiderans Isaias: Emitte, inquit, Deus Pater, Agnum dominatorem terre de petra deserti [12 1Kb] . Desertum est gentilitas, que in suo errore obdurauerat, et ideo petra deserti. Sed conuertit Dominus desertum in delicias, et solitudinem in hortum Domini, quia de petra deserti emissus est Agnus dominator terre. uos, qui estis excisi de petra, uultis uidere petram deserti? uidete Ruth Moabitidem. Booz siquidem Iudeus genuit Obeth ex Ruth gentili, patrem Iesse  patris Dauid. Christus autem filius Dauid secundum carnem. Christus ergo, qui ueniebat querere quod perierat, de fidelibus et infidelibus, de iustis et peccatoribus nasci uoluit. Nam et ille agnus qui immolabatur in lege, iuxta editionem Septuaginta, de ouibus et capris assumebatur. Sed reuertamur ad puerum, quem dimisimus in cunabulis uagientem; eamus et uideamus cum pastoribus illuc festinantibus hoc uerbum quod factum est, quod Dominus fecit et ostendit nobis [13 1Kb] . O infelices diuites huius mundi, quoniam habetis hic consolationem uestram, ut in futuro sit uobis stridor dentium et fletus, recepturi pro deliciis tormenta et luctum!

Ea hora qua Christus nascebatur, erant multi diuites dormientes, multi etiam lasciuientes in  delicatis et mollibus stratis. Sed qui in labore hominum non sunt, non merentur de angelica uisitatione solatium. Erant fortasse aliqui uigilantes, et solliciti circa sapientiam huius mundi. Sed Christus, qui mundanam sapientiam infatuauit, et per stultitiam predicationis saluos facere uoluit credentes [14 1Kb] , aspectum angelorum, et canticum glorie et laudis; atque multiplicem sue natiuitatis gloriam non sapientibus, nec philosophis, sed pastoribus, hominibus rusticanis, simplicibus et humilibus reuelauit.  Confiteor tibi, Pater celi et terre; quia abscondisti hec a sapientibus et prudentibus, et reuelasti ea paruulis [15 1Kb] . Fratres, etsi non sitis pastores, illum paruulum tamen nostrum, quem multi reges et prophete desiderauerunt uidere, hodie uidebitis in presepio altaris positum, non in forma glorie, sed in panniculis inuolutum. Sicut autem tempore sue natiuitatis erat illo operimento uera, sed abscondita fortitudo eius; ita adhuc abscondita est in sacramento maiestas ipsius. Erit autem quando apparebit non iam pannis opertus, sed amictus lumine sicut uestimento, sicut Unigenitus a Patre, sicut rex in decore suo habens tabernaculum suum in sole, in splendoribus sanctorum, in lumine quod non deficit, in gloria que non transit. Quam nobis  prestare dignetur Paruulus noster qui est benedictus in secula seculorum. Amen.



SERMO uII. IN DIE CIRCUMCISIONIS.

Masculus, cuius preputii caro circumcisa non fuerit, peribit anima illa de populo suo [16 1Kb] .

Satis abbreuiatum fuerat uerbum Domini super terram, minoratum paulo minus ab angelis. Adhuc tamen hodie de illa paruitate lex circumcisionis imminuit. Absciditur de carne, quam acceperat Christus in forma hominis, ut sit in eo quasi signum latronis, et cauterium transgressoris. Quid est enim pedis, uel auris, uel alterius membri abscisio, nisi manifestum indicium quod quis deprehensus  fuerit in delicto? O bone Iesu! o sapientia Dei! o iustitia et sanctificatio nostra! Nonne tu es in quo non est inuentus dolus, nec inuenta est in corde tuo iniquitas, nec inuentum est in ore tuo mendacium? Nonne tu es uerus Deus de uero Deo Patre! Nonne tu es innocens, impollutus ex impolluta et uirgine matre? Et tu, quid facis, benedictissima inter mulieres, que conscia es uirginitatis tue et illius innocentie? Quid facis, Ioseph, qui per angelum cognouisti quia de Spiritu sancto est quod concepit Maria? Non oportet Christum, qui sine peccato est, signari cauterio peccatorum. Ipse est enim, quem Pater signauit, et misit in mundum. Putatis, queso, uos, Maria et Ioseph, quod per hoc signum fiat manifestior Patri suo?  imo certe, si posset Pater obliuisci Filii sui, aut illum ignorare, qui est eius sapientia, aut si quid dubitationis posset in eum cadere, inspectione huius signi quod solis peccatoribus conuenit, posset Pater de Filio dubitare. uos, queso, qui puerum uultis circumcidere, cessate a talibus: nil, queso, abscidatur de carne illa, que tota debetur in usum nostre redemptionis, que tota seruanda est in plenitudine holocausti. Nam, etsi lex Moysi dicat: Anima, cuius preputii caro circumcisa non fuerit, peribit de populo suo, sententia que contra  peccatum lata est, non facit eum sibi obnoxium qui immunis est a peccato. Quod non contraxit peccatum probat Patris diuinitas, attestatur matris integritas, quod peccatum non fecerit ipsa etas, et diuina natura confirmat. Sicut mihi uidetur, prepropere et premature, o Iudee, festinas. Scriptum est enim: Non coques hedum in lacte matris sue [17 1Kb] . Tu uero hedum adhuc lactentem, qui futurus est hircus emissarius, doloris igne circumcidendo iam coquis. Quod enim circumcidendo iam coquis. Quod enim circumcidendo dolorem ingerat probant Emor et Sichem filius eius et populus ciuitatis: quos, tertio die, quando uulnerum dolor solet esse grauissimus, Leui et Simeon occiderunt [18 1Kb] . Domine, quid est homo quod reputas eum, aut quid apponis  erga eum cor tuum, ut pro homine iniquo tot et tanta sustineas? O quanta erat plaga iniquitatis nostre pro qua te oportuit tanta pati. Nonne poteras carnem tuam integram conseruare, et a circumcisione illesam, qui uterum matris tue conseruasti illesum et integrum; et postquam mortuus fueras, corpus tuum conseruasti penitus incorruptum?

Porro duo notanda sunt in hoc opere, fratres: quod sicut Dominus maiestatis uiro et femine obedienter et humiliter se subiecit, ita Dominus legis qui uenerat legem implere, non soluere, se legi subiicere non abhorruit. Circumciditur ergo ut nobis sit forma humilitatis. Circumciditur etiam, ut qui per triginta annos operatus erat salutem in medio  terre, iam ab ipsis cunabulis negotium nostre salutis incipiat ab uberibus matris sue, degustans primitias passionis. Ideo multipliciter sanguinem suum fudit et in infantia et in senectute pro nobis: qui matutino sacrificio decreuerat superaddere uespertinum, ut qui de sanguinibus nati erant, et innocentie stolam peccato polluerant, lauarent stolam suam in sanguine Agni. Circumciditur ergo caput Ecclesie Christus iehsu, non pro se, sed pro membris. Sic enim frequenter nobis euenit, ut uni membro patienti per alterum medeamur. Dolent latera, et de brachio sanguis extrahitur. Dolent oculi, atque humeri stupa et incisione torquentur. Sic ergo pro totius corporis nostri corruptela caput nostrum hodie cauteriatum est, nec dedignatur signum  accipere Circumcisionis, qui positus est in signum contradictionis [19 1Kb] , in signum ad sagittam [20 1Kb] . Et sicut pro nobis uoluit circumcidi, sic pro nobis decreuit flagellari, crucifigi et mori. Hodie itaque factus est sub lege qui legem fecit. Misit enim Deus, dicit Apostolus, Filium suum in mundum, natum ex muliere, factum sub lege [21 1Kb] . Ligaturam suscepit qui uulnus non habuit; nec est opus sano medicina, sed male habentibus. Tu uero, Domine, pro iniustis uenisti implere omnem iustitiam: plena iustitia est se subiicere minori. Hanc imples; qui cum esses  octo dierum, legis obseruantie te subiicis, ut cum esses triginta annorum, ad baptismum ueniens, serui tui manibus te supponis. Sufficiunt ea nobis, Domine, que dignatus es sustinere pro nobis, mutata sunt tempora; mutentur, queso, pro tempore sacramenta. Olim misisti Abraham, postea Moysen cum cultello circumcisionis, ut oues tuas et cauteriando signarent, et signando curarent. uerumtamen, quia tu es, Domine, suauis et mitis, aufer, obsecro, durum et crudelem istum et lapideum cultrum circumcisionis. Populo enim dure ceruicis et lapideo, cultellus lapideus et duritia legis merito apposita est; nobis uero quibus carneum cor dare pollicitus es, appone aquam regenerationis. Nonne tibi durum uidetur, quod in infantulo recenter nato et tenero  tanta exerceatur inhumanitas, ut cum uenerit in uallem plorationis et doloris, dolor super dolorem apponatur? Aufer, aufer, queso, cultellum, et alium purgationis adhibe modum. Quare cum cultello raditur, uel absciditur putredo uulneris originalis, cum per aquam baptismalem melius et suauius possit ablui et gratie unctione sanari? Domine, non solum circumcisio, sed et sermo tuus sanctificat ad emundationem. De sermone tuo tu ipse testimonium perhibes dicens: Et uos, inquit, mundi estis propter sermonem quem locutus sum uobis [22 1Kb] . De baptismo dicit apostolus tuus Paulus: Abstersit Deus corda nostra a conscientia mala, et abluit corpora aqua munda [23 1Kb] . Fratres, non fraudauit nos Dominus a desiderio  cordis nostri; et qui prius per seruum suum preceperat, dicens: Omnis anima cuius preputii caro circumcisa non fuerit peribit de populo, postmodum per se dicit: Nisi quis renatus fuerit ex aqua et Spiritu sancto, non habebit partem in regno celorum [24 1Kb] . Ipse tamen tanquam utriusque legis in se sacramenta suscepit; et utraque unum faciens, utrumque parietem in se lapide angulari coniunxit. Ipse utrobique dedit benedictionem legislator, legem non soluens, sed adimplens; et in utraque lege nobis hereditatem benedictionis acquirens. Cui sit benedictio et claritas et gratiarum actio in secula seculorum. Amen.



SERMO uIII. IN EADEM CIRCUMCISIONE.

Et uocatum est nomen eius iehsu, quod uocatum est ab angelo priusquam in utero conciperetur [25 1Kb] .


Loquendum est de nomine isto, quia cum cetera omnia ab hominibus imponantur ad placitum, hoc est nomen quod os Domini nominauit [26 1Kb] . Non est aliud nomen sub celo in quo oporteat nos saluari [27 1Kb] . Scribat qui uoluerit characteres, nomina barbara, nomina etiam, que sicut plerique asserunt, nominare non licet. Nomen tuum, Iesu, semper sit in corde et ore meo, in memoria et in lingua: quod non  minus est utilitate quam auctoritate. Loquitur Gabriel ad Mariam: Et uocabis, inquit, nomen eius Iesum [28 1Kb] . Ad Ioseph etiam dicit: Et uocabis nomen eius Iesum; atque subiungens causam et effectum nominis, dicit: Ipse enim saluum faciet populum suum a peccatis eorum [29 1Kb] . Pastoribus etiam loquens: Annuntio uobis gaudium magnum, quia natus est hodie Saluator qui est Christus Dominus [30 1Kb] . Magne fiducie materia est nomen Iesu, nomen tam desiderabile, tam amabile, tam dulce, tam salubre. Si diceretur: Deus uenit, nomen hoc terribile est apud reges terre: conscius iniquitatis et malitie mee, ad terrorem huius nominis fugerem a facie eius, sicut fugiebat Adam et non effugiebat. Ille qui respicit terram et facit eam tremere, qui tangit montes et  fumigabunt, qui aufert spiritum principum, qui terribilis est apud reges terre, mihi et consimilibus quos accusat conscientia, quos iniquitas grauat, importabilis et intolerabilis uideretur, nisi terrorem sue maiestatis non solum in forma hominis, sed in salutaris nomine temperasset. Quid iam igitur timeamus? uenit iehsu, uenit Saluator querere et saluare quod perierat. uenit non ut iudicet, sed ut saluet; non ut perimat, sed ut redimat. Sicut scriptum est: uenit Filius hominis non ut iudicet mundum, sed ut saluetur mundus per ipsum [31 1Kb] . iehsu itaque est qui saluat, Christus qui sanat. Sanat enim oleo misericordie, et computrescere facit iugum a facie olei; neque sine salute est iehsu, neque sine unctione est Christus. Gaudeant perditi, quod uenit iehsu querere  et saluum facere quod perierat; respirent egroti, quia uenit iehsu, quia sanat contritos corde unctione misericordie sue. Utrumque propheta breuiter comprehendit, dicens: Sana me, Domine, et sanabor: saluum me fac et saluus ero [32 1Kb] : quod Christus est sanat, quod iehsu est saluat.

Duo simul in Christo uideo, carnis circumcisionem et nominis impositionem: in carnis circumcisione est filius Abrahe, in nominis impositione, Filius Dei et hominum Saluator ostenditur. Ante natiuitatem uocat eum angelus Saluatorem; homo uero uocat eum Saluatorem post natiuitatem. Nam qui angelos ab initio saluauerat, a tempore incarnationis hominem saluat. Habemus testimonium  salutis nostre angelum et hominem. In ore duorum testium stat omne uerbum [33 1Kb] . Simul concurrunt circumcidi, et nomen salutis accipere, ut circumcidamur non carne, sed spiritu, Christi exemplo, quibus ad formam uiuendi prescripta est nobis Christi circumcisio. Iudeus circumciditur in uno duntaxat corporis membro, in quo concupiscentie sedes est. uerumtamen quia corrupti et abominabiles facti sumus, atque a planta pedis usque ad uerticem non est in nobis sanitas, ex toto nos oportet corpore  circumcidi. Christus purgationem peccatorum faciens, atque triginta annis operans salutem in medio terre, prius in portiuncula modici membri circumcisus est; postea cum iam triginta esset annorum, baptismo, qui est secunda circumcisio, ablutus est; tandem sacramentum tertie circumcisionis expleuit toto corpore distentus in cruce, iam non circumcisus tantummodo, sed occisus.



SERMO IX. IN DIE EPIPHANIAE DOMINI.

Apertis thesauris suis, obtulerunt Domino aurum, thus et myrrham [34 1Kb] .

Beati sunt qui thesauros habent, de quibus possunt  proferre que offerantur Domino. Sed nunquid soli diuites huius seculi thesauros habent, ut faciant oblationem Domino? Ecce peccatores et abundantes in seculo obtinuerunt diuitias [35 1Kb] . Nunquid acceptiores sunt Domino qui thesaurizant in terra? Quid facient ergo pauperes et pannosi discipuli Christi, filii Petri, quorum uox est: Aurum et argentum non est mecum [36 1Kb] ? Porro paupertatem suam summas diuitias reputant: qui nichil habentes et omnia possidentes, Christum nudum nudi secuti sunt. Isti et sequaces eorum, licet mendici et inopes essent, licet opprobrium et abiectio plebis essent, erant tamen honorati et diuites apud Dominum et sanctos illius; nam de illis Apostolus dicit: Gratias ago Deo meo quod in omnibus diuites facti estis iustitia,  et in omni uerbo, et sanctitate, ita ut nichil desit uobis in ulla gloria [37 1Kb] . Est qui gloriatur et diuitem se reputat; diues etiam ab aliis reputatur propter affluentiam substantie temporalis. Sed propheta subiungit et corrigit dicens: Beatus populus cuius Dominus Deus eius [38 1Kb] . Angelus in Apocalypsi loquitur ad eum qui confidebat in pecunie thesauris, et arguendo reprobat diuitias eius dicens: Tu dicis quod diues sum, et nullius egeo; et tu miser es, et miserabilis, et pauper, et nudus [39 1Kb] . Et quis, queso, miserior aut miserabilior est quam qui modo ualidus est, modo eger, modo uiuit, modo moritur, modo prosperatur, modo aduersa patitur, modo est, modo non est? O diues paupertas, o nuditas honorabilis, que in celo inestimabiles thesauros abscondis, de quibus  potes incessanter capere et de his nichilominus abundanter offerre Hic est thesaurus, quem qui inuenit uadit et uendit uniuersa que habet: per ipsum eunt, per hos thesauros illi decem Isrelite, quos Ismel in articulo mortis concluserat, homicide gladium euaserunt. Obtulerunt reges aurum, thus et myrrham. Euangelista aurum tanquam dignius thuri preponit et myrrhe. Thus uero myrrha excellentius. Pensata uero significatione munerum quantum ad processum uirtutum et sanctorum operum, primo  loco myrrha offertur, secundo thus, tertio aurum. Per myrrham que amarissima est et medicinalis, atque uermium mortificatiua, penitentia designatur, cum quis in amaritudine anime sue recogitat annos suos, et de peccatis suis amarissime dolet accusans se, et per confessionem dimittens aduersum se eloquium suum. Hic Domino offert myrrham: myrrha uermes mortificat, et carnes a putrefactione conseruat. Nonne uermis est libido blande ingrediens, dulciter mordens, suauiter transfodiens, et uoluptuose occidens? uermis etiam est acedia cor hominis latenter quasi tinea rodendo corrumpens. uerbum enim sapientis est: Ut uermis ligno, ita tristitia nocet cordi [40 1Kb] . Sed et mundana desideria uermes sunt. Unde et testimonio Salomonis, Desideria  rodunt pigrum [41 1Kb] : non est otium sine desideriis. Legitur quia in desideriis est omnis otiosus: uulgariter autem scitur et dicitur quia otiositas inimica est anime.

uis uidere uirtutem et efficaciam myrrhe? Religiosus aliquis est qui nuper iugo regule se subiecit: huic myrrha siue myrrhe amaritudo, sunt ieiuniorum frequentia, labor quotidianus, ciborum tenuitas, somnus breuis, censura silentii, austeritas discipline. De his omnibus non myrrham, id est amaritudinem, sed myrrhe fasciculum sibi facit pro amore illius, de quo sponsa in Canticis dicit: Dilectus meus sicut fasciculus myrrhe inter ubera mea commorabitur [42 1Kb] . Amara quidem sunt que sustinet, sed comparatione illius amaritudinis, quam habet  de suorum peccatorum et excessuum recordatione et dolore, dulcescunt. Sic amaritudinem cholere amaritudo absynthii uel ales purgat, et humores, qui ex deliciis excreuerunt. Horror medicine abominabilis, et urentis cauterii dolor frequentissime sanat. Est myrrha incipientium, thus proficientium, aurum est perfectorum. Quod myrrha thus preueniat habes ubi dicitur: Sicut uirgula fumi ex aromatibus myrrhe et thuris [43 1Kb] . Et illud: Ibo mihi ad montem myrrhe, et ad collem thuris [44 1Kb] . Utrobique thus sequitur, et myrrha precedit. Postquam quis per contritionem et penitentiam de suis excessibus satisfecerit, deinceps de processu uirtutum sollicitus postulat perseuerantiam, cumque uideat se de mortis laqueo liberatum, reliquie cogitationis diem  festum agunt, ubi et tunc offert thus: que quidem oblatio festiua est. Sciunt qui frequenter hec experiuntur quomodo deuote orationis oblatio solemniter in animo letitiam faciat, dum, sicut incensum, sicut uirgula fumi ex aromatibus in conspectum diuine maiestatis ascendunt. Qui prius offerebat sacrificium cordis contriti et humiliati, iam offert thus deuotionis; qui prius compungebatur, iam suo Redemptori congratulans dicere potest: Conuertisti planctum meum in gaudium mihi; et circumdedisti me  letitia, ut cantem tibi gloriam, et non compungar [45 1Kb] . Sic reddit Dominus lugentibus Sion, iuxta uerbum Isaie, coronam pro cinere, oleum gaudii pro luctu, pallium laudis pro spiritu meroris [46 1Kb] . Tunc potest psallere et cantare: Gaudens gaudebo in Domino, et exsultabit anima mea in Deo meo, quia induit me uestimento salutis, et indumento iustitie circumdedit me [47 1Kb] . Aurum caritas est, que, dum perfecta est, nichil in se palloris habet; que timorem foras misit, ut iam sint posteriora eius non in pallore auri, sed in fulgore auri purissimi. Nam et Ioannes angelum qui ei loquebatur, ad mamillas cinctum zona aurea uidit [48 1Kb] , quia caritas temporalium cogitationum fluxa restringit. Offert itaque aurum qui Christum ex toto corde diligit. Offert aurum qui diuinitatem  in Christo homine recognoscit. Sicut in Canticis legitur: Caput eius aurum optimum [49 1Kb] ; caput enim Christi Deus; sed et aurum sapientia est. Unde et aurum Christo offert, qui Christum Dei uirtutem et Dei sapientiam confitetur.

Magi, stella prelucente et preducente, ueniunt ab oriente ad illum uerum Orientem, cui nomen Oriens. Perhibet testimonium stella de Sole, lumen de Lumine; et reges in splendore ortus sui splendorem eternum in tenebrosa et obscura infantuli paupertate cognoscunt. Stella non sicut stella, sed sicut rationalis creatura precedit, ubi subsistendum fuerat, subsistit, atque radio quasi digito ubi paruulus iacebat ostendit. Gratias tibi, Deus, qui dixisti  de tenebris lumen splendescere: et illuxisti cordibus nostris ad illuminationem scientie in faciem Christi Iesu [50 1Kb] . Non miremini si ducatum stelle sequerentur, quorum cordibus stella ex Iacob illuxerat, et lucifer ille qui nescit occasum. Bone Iesu, salus mea, et misericordia mea, et pars mea in eternum, quanto gaudio exsultant hodie Magi in tua hereditate celesti, in conspectu Patris tui, in splendoribus sanctorum, dum te adorant in palatio celi, in throno maiestatis: quasi unigenitum a Patre gloria et honore coronatum diademate Patris tui: quem prius uiderant in Bethlehem, in diuersorio, in presepio paruulum, pauperculum, uagientem in cunis.

Et intrantes domum, etc. O Magi! mihi ad uos sermo est: De terra longinqua uenistis uidere Regem  regum, et Dominum uniuersitatis; quid, queso, inuenistis? quid facitis? quem adoratis? Adoratis lactentem puerum, filium paupercule mulieris in tugurio uili et uilibus pannis. Estne Deus cui exhibetis nunc honorem? Certe Dominus in templo sancto suo, Dominus, in celo sedes eius [51 1Kb] : et uos eum queritis in stabulo et in feno, quem proni adoratis. Quare aurum et species pretiosas offertis? Queritis Regem regum: ergo Rex est ipse. Ubi est aula regia, ubi frequentia curialis, ubi pompa magnatum? Non uideo nisi stabulum, et presepium, et Mariam cum  Ioseph. Regnum eius quod queritis, non est de hoc mundo. Certe manifeste uideo quod infatuata est sapientia Chaldeorum: nam et isti Chaldei erant. Sane insipientes facti sunt uiri sapientes, ut adorarent paruulum despicabilem tam in sua etate quam in sua paupertate. Porro, insipientes facti sunt, ut fierent sapientes: quod tunc docebat eos Spiritus sanctus, postea predicauit Apostolus, dicens: Qui uult esse sapiens, fiat stultus ut sit sapiens [52 1Kb] . Quia enim per sapientiam mundus Dominum cognoscere non poterat, placuit Deo per stultitiam saluos facere credentes. Nolite, queso, scandalizari, o Magi. Ille qui in cunabulis plorat, ipse est qui in celis tonat; ipse est cui omnes prophete testimonium perhibent, quia ipse est Dominus Deus noster [53 1Kb] , et non estimabitur  alius ab eo, ipse omnipotens et saluator. Omnes dicunt: Quoniam hic est Deus Deus noster in eternum, et in seculum seculi: ipse reget nos in secula [54 1Kb] . Sed quare illos moneo? Illi contra Ierusalem ueniunt sancto ducente, stella ducente in Bethlehem uillam exiguam, uillam paruulam, et inuenientes paruulum pannis inuolutum non abhorrent stabulum, sed procidunt et lactentem uenerantur regem, et adorant ut Dominum. Et nos, fratres, adoremus et procidamus ante Deum; adoremus Deum in spiritu et ueritate. Nam et ipse tales querit, qui adorent eum in spiritu et ueritate [55 1Kb] . ueniant nunc saltem ueri adoratores! adoremus et ploremus cum eis coram Domino, qui fecit nos; quia magna  fecit nobiscum, qui potens est et sanctum nomen eius. Cui sit honor et gloria in secula seculorum. Amen.



SERMO X. DOMINICA INFRA EPIPHANIAM.

uenit iehsu a Galilea in Iordanem ad Ioannem, ut baptizaretur ab eo [56 1Kb] .

uenit Sponsus ad paranymphum, ad uocem uerbum, Magister ad discipulum, Dominus ad ministrum. Solent infirmi uenire ad medicum; sed ecce noua faciens omnia, innouat signa, immutat mirabilia, et per omnia nobis exhibet summe humilitatis exempla. Fons a riuulo petit aquam: nam a mari exeunt flumina, et ad mare reuertuntur ut iterum fluant [57 1Kb] . Hic est fons cui testimonium perhibet Zacarias, quia fons de domo Dauid egressus est in  ablutionem peccatoris et menstruate [58 1Kb] . De hoc fonte nobis fontes misericordie emerguntur, aque salientes in uitam eternam, ut hauriamus aquas de fontibus Saluatoris [59 1Kb] . uenit circumcisionis Dominus et baptismi, ut qui se circumcidi dignatus fuerat, ad exhibitionem plene humilitatis sustineat baptizari. Sic, inquit, oportet nos implere omnem iustitiam. In iustitia designans humilitatem, que est plenitudo iustitie. uenit ad aquas Iordanis, non ut aquis lauari indigeat, qui mundus est totus, non ut lauetur, sed et ut aquas lauet, et ut elemento uim  mundationis ac regenerationis per uirtutem sui nominis, et ablutionem sui corporis potenter infundat. Cum autem per spiritum regeneremur in spem uite, per baptismum conteritur caput antiqui serpentis in aquis. Sed repullulat caput uenenatum, radix amaritudinis et peccati. Infelix ego homo! semel baptismo ablutus sum, sed et uulnera prime transgressionis ibi plene abluta et sanata sunt. uerum, quia primam fidem irritam feci, putruerunt cicatrices mee a facie insipientie mee [60 1Kb] . Ideo ad meipsum anima mea conturbata est [61 1Kb] , et in amaritudine anime mee recogito dies meos: nec est mihi remedium aut solatium. Recolens tamen, bone Iesu, quia propter nos, non propter te, descendisti in Iordanem, tue humilitatis memor, humiliabo me et descendam.  Iordanis enim descendens interpretatur: Propterea memor ero tui de terra Iordanis, descendens a monte modico [62 1Kb] , a superbia uite, que breuis est et transitoria, et momentanea est. Descendit Naaman de curru superbie in aquas Iordanis, et sanatus est. Descendit superbus ad aquas humilitatis et penitentie, et mundatur. Septies lauit se Naaman in Iordane [63 1Kb] : mihi misero et plusquam leproso non nisi semel baptizari permissum est, quoniam unus spiritus, et una fides, et unum baptisma [64 1Kb] . Semel baptismo ablutus sum; sed ex quo pollui uestimenta mea, ut uerbo beati Iob utar, si lauero me aquis niuis [65 1Kb] , si mundauero me nitro, aut herba Borith [66 1Kb] , tu me, Domine, intingis sordibus;  nam omnes iustitie nostre in conspectu tuo sicut pannus menstruate [67 1Kb] . Et quis potest facere mundum de immundo conceptum semine? Nonne tu qui solus es [68 1Kb] ? Si autem aliquo modo mundatus fuero, facile recidiuabo; nec obseruabo me ab iniquitate mea. Duo enim me in precipitium trahunt: inde conditio corrupta; hinc uoluntas infirma. Ergo, quia uirtus baptismi in me semel officio suo functa est, nec repeti potest, sola ablutio penitentialis mihi ad remedium superest.

Nam et penitentia est baptismus, non quod in ea sit baptismi iteratio; sed quia sepulturam criminum facit, et nos humilitati Christi consepeliens, complantans morti eius in spem uite eterne nos regenerat, ut simus quasi modo geniti infantes.  Unde et caro Naaman, cuius ablutio nobis posita est in signum sapientie, in etatis puerilis munditiam reparata est. Quidam penitentialibus aquis semel immersi, statim putant ab omnibus iniquitatibus esse mundi: sed non sufficit, nisi cum Naaman septies in Iordane lauentur. Ieiuna usque ad oris fetorem, flagella, contunde, ure corpus tuum ita ut ardeat, nichil agis, nisi penitentie spiritus septiformis assistat. Diuites huius seculi, qui ducunt in bonis et deliciis dies suos, qui penitentiam uilipendunt, nonne uidentur dicere quia meliores  sunt fluuii Damasci Abana [69 1Kb] et Pharphar omnibus aquis Isrel, ut lauentur in eis? Hec est medicina unica post baptismum. Medicinam, dicit Salomon, creauit Deus hominibus, et stulti despiciunt eam [70 1Kb] . Hec est secunda tabula post naufragium. Christus nec indigebat penitentia, nec baptismo: tantum ut mundaremur baptizari uoluit; et ut peccata nostra tolleret, more penitentium ieiunauit et fleuit, post ieiunium uenit ad Iordanem ad Ioannem, ut baptizaretur ab eo. In baptismo Christi tota Trinitas innotescit. Pater auditur in uoce, Filius in carne, Spiritus in columbe specie. Et uox, inquit, in celo facta est: Hic est Filius dilectus in quo mihi, etc.---uox Domini super aquas, Deus maiestatis intonuit [71 1Kb] ; sed et Filius hodie suis  discipulis innotescit. Unde et triplex apparitio siue reuelatio in Ecclesia hodie celebratur. Apparet Chaldeis noue stelle indicio, et per eos hodie in gentibus nostre fidei primitie consecrantur. Apparet Iudeis non solum Ioannis, sed Patris et Spiritus sancti testimonio, uim regeneratiuam ab aquis incipiens, diuinam potentiam mutatione aque in uinum discipulis hodie manifeste declarat. Sicut Euangelium dicit: Hoc est initium signorum eius, et manifestauit se [72 1Kb] . Erat natus, sed non notus: in mundo erat, et mundus per ipsum factus est, et mundus eum non cognouit [73 1Kb] . Et notandum quod mirabili consideratione diuine sapientie stella testimonium perhibet soli ei qui est sol iustitie,  uox uerbo, columba Agno. Sicut agnus inter animalia, sic est inter aues columba simplicior; optimeque sibi conueniunt columba et agnus: ipse testimonio prophete, est Agnus mansuetus qui portatur ad uictimam [74 1Kb] ; ipse est columba, sicut scriptum est: Dissipata est terra a facie ire columbe [75 1Kb] . Hic est, inquit, Filius meus dilectus in quo mihi complacui; ipsum audite [76 1Kb] . uere complacet Patri in eo quod dicit: Ego que placita sunt Patri meo, facio semper [77 1Kb] . Ipsum audite. Dei Filius, uerbum Dei, sermo omnipotens, qui sub muliere diu tenuerat silentium, accepta a Patre licentia, tandem loquitur: superbiam nostram sue humilitatis exemplo confundens, qui tardi sumus ad audiendum, ueloces ad loquendum, dum prius uolumus  docere quam doceri; prius esse magistri quam discipuli, prius esse quam cesse. Descendamus itaque de curru superbie cum Naaman in Iordanem, ut lauemur septies penitentialibus aquis. Septies enim cadit iustus in die [78 1Kb] .



SERMO XI. II. IN DIE PURIFICATIONIS B. MARIAE.

Hodie templi Dominus defertur ad templum: hodie mater offert Filium Patri suo. Hec est prima processio et non parua; quia puer noster adhuc paruulus est. Hic est Maria, Simeon iustus, et  Anna prophetissa, et Christus in medio qui offertur, qui recipitur, qui prophetatur, omnes iusti, nullus peccator. Nunquid omnes peccatores renuit Deus? Nolite timere, pusillus grex, quia complacuit Domino in uobis [79 1Kb] . Et quid est quod sancta, quod immaculata, quasi aliquid muliebre passa sit uel in conceptu, uel in partu muliebris infirmitatis querit remedia, et legi subiicitur? Sed Filius pro matre respondet. Sic, inquit, decet nos implere omnem iustitiam [80 1Kb] . Prima mulier mater omnium, et criminum, cum ad excusandas excusationes in peccato suo, culpam propriam in alium retorsisset, Mater Dei, mater misericordie ad exemplum filii sui que non rapuit soluit. Cumque extra necessitatem legis esset, que sine seminis susceptione  filium pepererat, legis necessitati se subiicit. uenerant ambo legem implere, non soluere. Hodie sistitur Creatori fructus terre sublimis. Christus purgationem peccatorum faciens, matrem uirginem legem aliarum subire sustinet, ut nos exemplo humilitatis informet. Hodie per manus maternas et uirgineas offertur in templo, per manus Iudaicas et sacrilegas offerendus in cruce. Hodie suscipiunt eum brachia Simeonis iusti: erit quando suscipient eum brachia dire crucis, et tunc erit secunda processio. Hoc sacrificium matutinum, illud uespertinum. Utrobique oblatus est, quia ipse uoluit. Quecunque enim uoluit fecit. O quam beatum reputare se potest, qui diem sue purificationis  impleuit! Simeon non solum dies purgationis, sed exspectationis impleuit, ut iam mereatur uidere Christum Dominum, ut dimissus in pace, in idipsum dormiat, et in pace illa quiescat, que exsuperat omnem sensum. Purgatio nostra est in aqua et sanguine, in spiritu et igne. Per aquam et sanguinem, sicut Ioannes testatur: Hic est, inquit, qui uenit per aquam et sanguinem [81 1Kb] . Et idem: Ipse baptizabit in spiritu et in igne [82 1Kb] . Est et alia purgatio terribilior in spiritu iudicii et spiritu ardoris [83 1Kb] . uis audire de aqua? In aqua baptizauit, in aquis pedes lauit, aquas ab oculis fudit. De sanguine non est dubium, quem multipliciter fudit, ut lauaremus stolas nostras in sanguine Agni. De spiritu legi quia gratia Dei diffusa est in cordibus nostris per  Spiritum sanctum qui datus est nobis [84 1Kb] . Datus est etiam ignis ad purgationem, siue Spiritus sanctus in igneis linguis [85 1Kb] . Purgat ergo Dominus aqua ablutionis, sanguine passionis spiritu sanctificationis, igne perfectionis; sed et igne tribulationis. Transiuimus, inquit, per ignem et aquam, et eduxisti nos in refrigerium [86 1Kb] . Hic est cereus, hec est candela super candelabrum ponenda; adhuc tamen sub modio constituta, sufficiens ad illuminationem Iudeorum, ad reuelationem gentium, ad salutem omnium populorum. Huic cereo mater ceram contulit;  lumen uero Pater luminum ministrauit. Iste est qui illuminat omnem hominem uenientem in hunc mundum [87 1Kb] . Accedite ad eum, et illuminamini [88 1Kb] , ut uideatis figuram in imagine, speciem in splendore, lumen in lumine. Ipse est splendor, figura et substantia Dei. Ipse de tenebris nos eduxit in admirabile lumen suum, ut filii lucis simus, qui eramus filii tenebrarum. Testimonium perhibet lumen de Lumine, stella de Sole. Gratias tibi, Deus, qui dixisti lumen de tenebris splendescere, et illuxisti cordibus nostris ad illuminationem scientie, in faciem Christi Iesu [89 1Kb] .

Quanto gaudio! quanta exsultatione putatis hodie gratulari animas Magorum in conspectu Dei, in splendoribus sanctorum, dum uident in palatio celi,  et adorant in throno maiestatis quem olim uiderunt in Bethlehem modica ciuitate in diuersorio, in presepio paruulum uagientem in cunis! Quem prius uiderant paruulum et infirmum, modo uident perfectum in omni maiestate et potestate, in diademate Patris sui gloria et honore coronatum, quasi Unigenitum Patris. uide in istis modis profectus et ordinis processum. Procedunt a uisione sideris ad uisionem matutine lucis: inde ad uidendum solem in meridie uirtutis sue. Sic proficiunt a conspectu pueri usque ad conspectum Dei. Hic est profectus iusti, et progressus nascentis Ecclesie. Sicut Salomon dicit: Iustorum semita quasi, lux splendescens procedit, et crescit usque ad perfectum diem [90 1Kb] . Quid  mirum, si uenerunt ad ipsum Luciferum? Stella enim orta ex Iacob illucebat cordibus eorum, et Lucifer ille qui nescit occasum.

Hodie non una sola stella, sed multe, ad huius pueri agnitionem nos ducit. Quot enim sunt eruditores iustitie, tot sunt stelle testimonio Danielis: Qui ad iustitiam, inquit, erudiunt multos quasi stelle in perpetuas eternitates [91 1Kb] . Ideo et Paulus uocat eos luminaria que lucent in medio nationis praue ac peruerse [92 1Kb] . Dominus etiam luminum, cum disponeret lunam et stellas in potestate noctis: uos, inquit, estis lux mundi [93 1Kb] . Et illud: Sic luceant opera uestra bona coram hominibus, ut glorificent Patrem uestrum qui est in celis [94 1Kb] . Teste Salomone: Dulce et delectabile est oculis uidere solem [95 1Kb] . Ego autem  credo quod omnia desiderabilia, et omnia que excogitari possunt oblectamenta transcendere solem iustitie nequeunt; sed non est datum lippientibus oculis in illud admirabile lumen posse conspicere. Si non possumus in rotam solis, nec in illud luminosum iustitie corpus oculum mentis infigere , nec altiora nobis et fortiora debemus inquirere, dirigatur saltem oculus noster in lucem fidelium, et delectetur in splendoribus sanctorum. Sancti enim sunt montes, a quibus nos illuminat Deus testimonio  Prophete dicentis: Illuminans tu mirabiliter a montibus eternis [96 1Kb] . Et tu, frater, leua oculos tuos in montes, unde ueniat auxilium tibi. Qui in tenebris estis ad illum montem magnum accedite et illuminamini, et facies uestre non confundentur [97 1Kb] . Inter ceteros montes, per quos nos illuminat, montem magnum reputo iustum senem Simeonem qui non solum in Christi fide nos illuminat, sed illuminando confirmat. O senex fidelis, cuius laus in Euangelio, cuius senectus in misericordia uerbi, cum unicum portes qui portat omnia uerbo uirtutis, aperi nobis quam salubriter insinuabat se uisceribus tuis, qui delectabiliter infundebat se anime tue, suumque spiritum pectori tuo influebat ille quem tu gestabas in ulnis. Nonne poterat Simeon respondere et dicere: Acceperam responsum a Spiritu sancto non  uisurum me mortem donec uiderem Christum Domini? Diu exspectaueram; iam defecerant oculi mei in eloquium tuum dicentes: Quando consolaberis me? Factus eram sicut uter in pruina [98 1Kb] : frigidus, aridus, marcidus, et despectus. Sed tandem memor fuisti, Domine, uerbi tui seruo tuo, in quo mihi spem dedisti [99 1Kb] . Iam in carne mea uideo Dominum Saluatorem meum: nec solum uideo, sed teneo et amplector. Iam me sentio calere de senectute mobida in salutem.

Renouata est ut aquile iuuentus mea [100 1Kb] . Iam irreuerberata acie solem iustitie contemplor. Fidelis Dominus in omnibus uerbis suis [1 1Kb] ; uiderunt oculi mei salutare meum. uideo te in uultu meo, in  carne mea; uidebo te in uultu tuo et gloria tua, ubi erit plena iucunditas, et plena in iucunditate satietas, quia uultum tuum, Domine, requiram, satiabor cum apparuerit gloria tua [1* 1Kb] . uidi Dominum, et salua facta est anima mea. uidi et uideo; nec dimittam te donec dimittas me in pace. In pace in idipsum dormiam et requiescam [2 1Kb] . Non solum Simeoni datum est uidere et portare, et amplecti Dominum, sed omnibus his, qui in ueritate diligunt Spiritum. Qui Christum tenent, amplectuntur, et fouent in desiderio anime sue in sancta, atque deuota et optabili seruitute. Qui cum sponsa dicere possunt: Dilectus meus sicut fasciculus myrrhe inter ubera mea commorabitur [3 1Kb] . Hic est de quo predixerat Malachias: Ecce ueniet ad templum sanctum  suum dominator Dominus, et Angelus testamenti quem uos uultis [4 1Kb] . Queritis, o Iudei, et non queritis; uultis et non uultis. Si queritis, querite; conuertimini, et uenite. Queritis, qui uos liberet a seruitute hominum, non demonum; qui terrena conferat, non eterna. Ecce hic est quem queritis, cui omnes prophete testimonium perhibent: Hic est Deus noster, et non estimabitur alius ab eo [5 1Kb] , ipse reget nos in secula [6 1Kb] . Suscepimus hodie, Deus, misericordiam tuam in medio templi tui [7 1Kb] . Templum  Dei est habitatio glorie eius, templum est uterus uirginalis, templum est corpus Christi, templum est illud edificium Salomonis, quod destruendum Christus quandoque predixit, quia merito destruendum erat; nimis enim angustum fuerat et modicum, et ideo cultu tante maiestatis indignum. Aedificet tibi, Domine Iesu, templum amplioris gratie populus acquisitionis ab ortu solis usque ad occasum; palatium tue maiestati edificet, Ecclesie Redemptor, ut sit secundum nomen tuum, Deus, ita et laus tua in fines terre [8 1Kb] . Tu uero, qui hodie offerris in templo, Christe Iesu, qui es templi Dominus, illuminatio mea et salus mea, qui illuminas lucernam meam per fidem, et agnitionem ueritatis tue, illumina tenebras meas; nec enim uideo, aut intelligo omnes excessus meos: nam delicta quis  intelligit? Circumdederunt me mala, quorum non est numerus, et non potui ut uiderem. Illumina nos, Domine, quo mundi huius tenebris carere ualeamus, et peruenire ad patriam claritatis eterne. Exaudi nos, Pater luminum et illuminator cordium; illumina tenebras nostras ut placeamus coram te in lumine uiuentium, qui es figura et splendor substantie Dei Patris, Iesu Christe, cui est honor et gloria in secula seculorum. Amen.



SERMO XII. IN EADEM PURIFICATIONE.

Suscepimus, Deus, misericordiam tuam in medio templi tui [9 1Kb] .

Hodie, dilectissimi fratres, susceptus est Dominus,  et oblatus in templo: hodie debitum sue purificationis impleuit purissima Christi mater. Moyses enim in lege preceperat quod si mulier concepto semine filium peperisset, septem diebus immunda esset, et octauo die circumcideretur puer; postea triginta tribus diebus mulier a templi abstineret ingressu, et quadragesima die puerum cum hostiis offerret in templo [10 1Kb] . Notate uerba, et in uerbis mysteria. uidete quanta cautela et circumspectione usus est Moyses in his uerbis. Si dixisset, Mulier que peperit masculum septem diebus immunda erit, ergo beatissimam que paritura erat masculum indicasset immundam. Ideo premisit, Mulier que, suscepto semine, peperit masculum.  Igitur beatam uirginem manifeste excepit. Ipsa enim sola est que uirgo peperit, que non de semine, sed gratia et sanctificatione concepit. Nonne ergo poterat dicere sanctissima uirgo, cum duceretur ad templum: Quid mihi est opus sanctificatione, que semine polluta, aut partu immunda non fui? Quid mihi opus est ingressu templi, que facta sum templum Spiritus sancti? Quid opus est mihi uel Filio meo his oblationibus, qui se oblaturus est in ara crucis ut redimat uniuersos? Noli  hec dicere, mater sancta: esto in mulieribus sicut una ex illis. Memento quia et Filius tuus, qui sine peccato erat, uoluit circumcidi. uenit enim legem adimplere, non soluere. Ingredere templum, uirgo benedicta, offer benedictum fructum uentris tui, offer primitias nostre benedictionis, offer fructum terre sublimem, hostiam sanctam, Deo placentem, reconciliationem nostram. Erit quando non offeretur in templo, nec in Ierusalem, sed extra Ierusalem. Erit quando non offeretur inter brachia Simeonis, sed inter brachia crucis. ueniet dies, quando non redimetur auibus, sicut hodie, sed ipse nos redimet in sanguine suo, quia ipsum redemptionem misit Dominus populo suo. Illud enim erit sacrificium ues pertinum: istud est sacrificium  matutinum. Gaudeas, mater, in sacrificio matutino, quia in uespertino dolebis, et tuam ipsius animam pertransibit gladius [10* 1Kb] ; ad uesperum demorabitur fletus, et ad matutinum letitia [11 1Kb] . Et in hoc, et in illo sacrificio oblatus est, quia ipse uoluit. Gaude, mater, et exsulta satis filia Sion, gaude et canta uirginitatis epithalamicum canticum nouitatis. Audi, uirgo, et inclina aurem tuam, quia Anna et Simeon cantant tecum: Simeon iustus canticum iustitie: Nunc dimittis, Domine, seruum tuum, etc, [11* 1Kb] Anna canticum continentie. Canta et tu canticum pudicitie, canticum nouum, canticum inauditum, canticum uirginitatis et fecunditatis, canticum humilitatis, canticum glorie et beatitudinis.  Ecce, inquit, ex hoc beatam me dicent omnes generationes [12 1Kb] . uere omnes generationes, quia sicut unguentum effusum est nomen tuum [13 1Kb] , et memoriale tuum in omni generatione et generationem. Nusquam est hodie, fratres, dies salutis, nisi per uirginem. Hec est enim unica mediatrix nostra, et interuentrix ad Filium. Peccatores eramus, et ad Patrem uerebamur accedere. Terribilis est enim super reges terre, qui aufert spiritum principum [14 1Kb] : respicit terram et facit eam tremere; tangit montes et fumigant [15 1Kb] , dedit nobis Christum Filium suum. Quid non obtineat apud Patrem talis Filius? Exaudietur pro reuerentia sua: sed ipse cum sit Deus, intercessione opus est apud eum. Habemus autem beatam uirginem, in qua nil terribile est;  nam in ipsa est plenitudo gratie, et puritas humane uite. Exaudiet pro nobis matrem Filius; offeret mater Filio suo preces nostras. Filio, inquam, suo, quem hodie obtulit in templo, ut et nos suscipiamus misericordiam eius in medio templi sui.

Que est, fratres, hec misericordia, quam hodie suscepimus; nam multe sunt misericordie eius, et miserationum eius non est numerus. Si recogitem communem nostre redemptionis processum, septem misericordias inuenio. Si considerem quotidianam et singularem uniuscuiusque redemptionem,  septem miserationes inuenio. Opus enim misericordie quod Deus creauit hominem, ut eum sue glorie faceret participem et consortem. Peccauit homo et eterna morte se dignum constituit; inuenta est enim iniquitas eius ad odium; eum tamen Deus eternaliter non damnauit. Et hec est secunda misericordia. Tertia misericordia fuit, quod nobis qui eramus sub maledictione, benedictionem in semine Abrahe repromisit. Quarta misericordia fuit, quia nobis sine lege uagantibus, ad disciplinam et ad correctionem per Moysen legem dedit. Quinta, quia cum essemus in multa desolatione, et penderemus sub incertitudine spei, nos per prophetas suos uariis consolationibus confortauit. Sexta, quia non angelicam naturam, sed conformitatem  nostre miserie nostreque deformitatis elegit. Septima est, quia ipsum incarnatum suscepimus in medio templi sui. Hec est misericordia illa magna de qua dicitur: Miserere mei, Deus, secundum magnam misericordiam tuam [16 1Kb] , quia ipsa est complementum omnium aliarum. Quia enim Christus sitiuit, quod esuriit, quod opprobria, quod clauos, quod lanceam, quod mortem in cruce sustinuit: hec omnia procedunt de natiuitate ipsius; hec omnia sunt huius misericordie accessio et sequela. Secundum singularem uniuscuiusque statum septem alias miserationes inuenio. Prima est, quia cum demones opportunitatem peccandi offerunt, Dominus impedit ne mala uoluntas ueniat  ad effectum, tollitque Dominus uirgam peccatorum desuper sortem iustorum, ut non extendant iusti ad iniquitatem manus suas [17 1Kb] . Secunda misericordia est, quod nos continue peccantes offendimus Dominum, et peccata peccatis adiungimus, et tamen Dominus patienter sustinet, et ad penitentiam nos exspectat. Iuxta Dauid: Hec fecisti et tacuit [18 1Kb] . Et in Isaia: Non cogitasti in corde tuo, quia ego uir tacens, et quasi non audiens [19 1Kb] . Tertia misericordia fuit, quia commouit Dominus ad penitentiam cor nostrum, ut penitentes recogitemus in amaritudine dies nostros, secundum quod legitur: Commouisti terram et conturbasti eam: sana contritiones eius, quia commota est [20 1Kb] . Quarta misericordia est, ut cupiamus desiderare et uelle  quod ex humana infirmitate desiderare non possumus. Concupiui, dicit Psalmista, desiderare iustificationes tuas in omni tempore [21 1Kb] . Quinta, stabilire in proposito sanctitatis, iuxta illud: Statuisti supra petram pedes meos [22 1Kb] . Sexta misericordia est obliuisci omnium mundanorum, et proficere, et proficisci in obedientiam et obseruantiam mandatorum Dei. Sicut Apostolus dicit: Eorum que retro sunt oblitus ad anteriora me extendo [23 1Kb] . Septima est, cum Christum suscipimus in medio templi sui, imo cum ipse nos suscipit in medio templi sui, tunc Christi templum efficimur. Sicut Apostolus dicit:  Templum Dei sanctum est, quod estis uos [24 1Kb] . Si enim sic eum susceperimus in corde nostro, in medio templi nostri, securi sumus, quia cum uenerit Iudex uiuorum et mortuorum, ipse nos suscipiet in medio templi sui, in splendoribus sanctorum, in iucunditate que non deficit, in gloria que non transit. Quam nobis prestare dignetur qui cum Patre et Spiritu sancto uiuit et regnat Deus per omnia secula seculorum. Amen.



SERMO XIII. IN SEPTUAGESIMA.

Simile est regnum celorum homini patrifamilias, qui exiit primo mane conducere operarios in uineam suam [25 1Kb] .

 Quanta audiuimus et cognouimus, ea et patres nostri annuntiauerunt nobis [26 1Kb] . Quanta mandauit Deus patribus nostris nota facere ea filiis suis. uinea Domini Sabaoth populus Dei est qui propter uarias iniquitates suas Deum sepe ad iracundiam prouocauit. Dedit itaque in conculcationem uineam suam, et ideo frequenter occurrit nobis in lectione diuina a quibus uastata est uinea Domini. Nunc enim premitur populus Isrel sub Pharaone iugo grauissime seruitutis; sed multe sunt misericordie Domini. Clamat ad Dominum populus, et per Moysen liberatur. Cepit iterum populus deuiare a uiis Domini, deditque illos Dominus in manus Chusan Rasathaim, et clamauerunt ad Dominum, et per Othoniel fratrem Caleph liberati sunt [27 1Kb] . Iterum deuiantes  a uiis Domini dati sunt in manus Eglon regis Moab, et Ammonitarum: et clamauerunt ad Dominum: et suscitauit eis Aioth filium Gera filii Gemini, qui liberauit eos [28 1Kb] . Item oppressi sunt a Iabin rege Chanaan, et liberauit eos per Delboram uxorem Barach [29 1Kb] . Iterum errauerunt coram Domino, et tradidit eos Dominus in manus Madian et Amalech, sed ad penitentiam reuertentes, per Gedeonem liberati sunt a Domino, in lampadibus, et tubis et hydriis [30 1Kb] . Quare loquerer de Iephte, de Samsone, de Dauid, et de ceteris per quos Dominus magnificauit misericordiam suam cum populo, et cum uinea sua, quoties populus uoluit reuerti ad cor, et agere penitentiam de commissis? Nihil est quod ita emolliat et mitiget indignationem omnipotentis Dei sicut  humilitas penitentis. Quid enim faciet summus Iudex, cum uiderit peccatorem in seipsum exercere iudicium, et punire proprium in seipso delictum? Euacuate sunt partes iudicis; nec iam exsequetur uices iudicantis, sed officium aduocati: et qui peccanti intentabat penam, penitenti statim accumulabit gratiam. Ideo mittit Dominus hodie operatores in uineam suam, ut doceatur populus eius dignos fructus penitentie agere, et sic flagella Domini declinare. Ita in Euangelio circa infructuosam ficulneam  stercora iubentur apponi, et cultura permittitur adhiberi, ut fructum faciat per uilitatem penitentie et sarculum discipline [31 1Kb] . Apostolus dicit: Si nos ipsos diiudicaremus, non utique iudicaremur: cum autem iudicamur, a Domino corripimur [32 1Kb] . Ut ergo populum suum corriperet Dominus, ut ad humilitatem penitentie prouocaret, permisit eum septuaginta annis sub rege Assyriorum seruitute grauissima detineri. Tempus istud septuagenariam illam seruitutem manifeste designat; nam et tota uita hec que per septenarium ducitur, uix septuaginta annos excedit: si enim octoginta anni, amplius labor et dolor [33 1Kb] : tota, inquit, uita hec seruituti deputata est. Sicut liberatus Iob dicit: O quam graue iugum seruitutis super filios Adam a die exitus de  uentre matris eorum, usque in diem reuersionis in matrem omnium [34 1Kb] .

Simus itaque et nos memores seruitutis nostre, humiliantes nosmetipsos sub potenti manu Dei, captiuantes omnem intellectum nostrum in obsequium Christi. Filii Isrel suspenderunt organa sua in salicibus; nec enim decebat cantare canticum Domini in terra aliena [35 1Kb] . Nos in istis septuaginta diebus Gloria in excelsis Deo, Alleluia, et cetera nouitatis cantica subticemus. Completis siquidem septuaginta annis, redierunt in Ierusalem sub Iesu sacerdote magno: et nos post illos septuaginta dies resurrectionem Domini nostri Iesu Christi, et in eius resurrectione nostre liberationis gratiam exspectamus. Tunc redibunt cantica nouitatis, quia peccati  uetustate per penitentiam deposita, resurgemus in spem uite eterne. Tunc de uinea Domini Sabaoth dabitur nobis uinum nouum, quod in utribus nouis reponendum est, non in ueteribus, ne rumpantur. Inuitamur ad uineam Domini, et in ea precipimur laborare. Qui fingit laborem in precepto, mercedem constituit in labore. Nulla etas excipitur, non est personarum acceptor Dominus: et eos qui mane ueniunt, et eos qui tarde accedunt, recipit. Denarius enim, id est uita eterna, unicuique laboranti redditur [36 1Kb] . Et hec est merces sanctorum, quam Dominus fidelibus suis a seculo repromisit. Quam nobis et uobis conferre dignetur, cui est honor et gloria in secula seculorum. Amen.



SERMO XIu. IN QUADRAGESIMA.

Conuertimini ad me in toto corde uestro in ieiumo et fletu, et scindite corda uestra, et non uestimenta uestra [37 1Kb] .

Scit nos esse auersos a se, qui ad se conuerti nos admonet. Sed quo conuertemur? quocunque me uertam, siue ad dexteram, siue ad sinistram, siue ascendam in celum, siue descendam ad infernum, Domine, tu ubique es, qui omnia imples; sed conuerti  precipimur corde, non corpore. De hac conuersione loquitur Osea, et dicit: Conuertere, Isrel, ad Dominum Deum tuum, quoniam corruisti in iniquitate tua; aufer iniquitatem, et accipe bonum [38 1Kb] . Quoniam auersi et peruersi fuimus, conuerti precipimur et reuerti. Sicut anime dicitur in persona sponsi: Reuertere, reuertere, Sunamitis; reuertere, reuertere, ut intueamur te [39 1Kb] . Bonum est conuerti a malitia ad innocentiam, a gaudio peremptorio ad luctum salubrem, a superbia et inflatione uento a ad spiritum mansuetum et humilem. Conuertimini, inquit, in toto corde uestro. Ingredienti enim penitentie uiam primo necessaria est cordis contriti et humiliati deuotio; quia uero ciborum affluentia erexit in superbiam et lasciuiam carnem nostram, necesse  est ut in ieiunio conuertamur. Qui enim pro Christo ieiunat, reficietur a Christo in illa mensa celesti, quam preparauit Deus diligentibus se. Est etiam conuersio facienda in fletu, ut aquis penitentialibus lauetur facies deformata peccatis. Quante enim uirtutis et efficacie sint lacryme penitentis, declarat Petri reconciliatio, Lazari resuscitatio, et sanctificatio illius nominatissime peccatricis.

Conuerti etiam nos oportet in planctu, et nos a gaudio suspendamus; et in amaritudine anime nostre recogitemus dies nostros, tempora que perdidimus peccando, per penitentiam redimamus. Nam in his tribus, ieiunio, fletu et planctu, notantur cordis contritio, confessio et satisfactio. De primo dicitur: Sacrificium Deo spiritus contribulatus,  etc. [40 1Kb] . De secundo dicitur: Dixi, Confitebor Domino; et tu remisisti [41 1Kb] . De tertio dicitur: Laboraui in gemitu meo [42 1Kb] . Ieiunio carnis petulantia refrenatur, fletu et planctu purgatur anima se in eis mortificans, et quasi complantata similitudini mortis Christi, conuertitur in erumna sua, et erumna eius uertitur in gratiam et in gloriam, quia gratiam et gloriam dabit Dominus [43 1Kb] . His modis possumus sanctificare ieiunium, sicut Dominus admonet per prophetam: Sanctificate, inquit, ieiunium [44 1Kb] . Ieiunium sanctificare est ieiunare in sanctitate et iustitia coram Deo, non coram hominibus, sicut hypocrite tristes [45 1Kb] . Formam et modum ieiunii Dominus nobis aperit, dicens: Hoc est ieiunium  quod elegi: Dissolue colligationes impietatis, humiliter confitendo, solue fasciculos deprimentes, deuote satisfaciendo; dimitte eos qui confracti sunt, liberos, misericorditer indulgendo; frange esurienti panem tuum, et egenos uagosque induc in domum tuam, etc., peccata eleemosynis redimendo [46 1Kb] . Da pauperi panem terrenum, ut habeas celestem; commoda terram, ut possideas celum. Per hoc quod dicit: Solue, dissolue, disrumpe, uocat peccata quedam leuia, quedam grauia, quedam grauissima:  nam et quidam suscitantur extra portam, quidam in lecto, quidam in monumento, in uoluntate, in actu, in consuetudine, in ultimo Dominus infremit spiritu, turbat se, lacrymatur, et clamat: Lazare, ueni foras [47 1Kb] .

Nolite, inquit, fieri sicut hypocrite tristes [48 1Kb] . Non reprobat Dominus tristitiam cordis, sed oris; non tristitiam penitentialem, sed hypocriticam et superficialem, quia, iuxta uerbum Salomonis: Cor sapientis ubi tristitia [49 1Kb] . Quia nos inuitat per confessionem, per ieiunium, per fletum et planctum, ne absorbeamur a tristitia, et ne a superficiali mestitia meritum ieiunii perdamus sicut hypocrite, ad spirituale gaudium nos hortatur: Hilarem datorem diligit Deus [50 1Kb] ; omnisque adeps Domini est iure perpetuo  [51 1Kb] : in quo notatur quia nullum sacrificium Deo acceptum est, nisi ex hilari deuotione procedat. Unde et ungi precipitur caput nostrum [52 1Kb] . Caput nostrum Christus est; licet hoc caput unctum esset a Patre oleo letitie pre participibus suis [53 1Kb] , Maria tamen Magdalene illi unctioni suum unguentum superaddidit. Cumque discipuli murmurarent, ille qui hodie caput ungi precipit, excusat et commendat unguentum [54 1Kb] . In capite est plenitudo spiritualis unguenti descendens non solum in barbam, sed in oram uestimenti [55 1Kb] ; nam de plenitudine eius omnes accepimus [56 1Kb] . Caput itaque ungere est omnes affectiones nostras cum gratiarum actione in ipsum refundere; ille enim ieiunat et ungit caput suum, qui delectatur in afflictione corporis propter Christum.  Ille autem seipsum et non caput suum ungit, qui secularis aure fauorem ex operibus suis querit, qui dum ieiunat et uenatur ieiunio suo populares iactantias, caput suum oleo peccatoris impinguat. Procedit ulterius propheta, et dicit:

Scindite corda uestra, et non uestimenta uestra. In uestimentorum scissione Iudaice superstitionis duritia designatur; qui enim scindere corda non poterant, uestimenta scindebant. Nos autem scindere, id est diuidere corda nostra oportet, ut secundum diuisiones gratiarum susceptibilia sint diuinum carismatum. Seruet unusquisque, et non scindat uestimenta sua, ne ambulet nudus in uia. Seruet, obsecro, uestem illam que operit multitudinem peccatorum,  caritatem dico, per quam remisse sunt iniquitates, et multorum tecta sunt peccata. Scindamus corda nostra per misericordiam, compatiendo afflictis, quoniam, iuxta uerbum Apostoli, nisi compatimur, non conregnabimus [57 1Kb] . Scindantur per penitentiam et confessionem, ut excurrat putredo de uulnere cordis, et superueniens nouitas auferat saniem uetustatis. Toties corda nostra scindimus quoties per compassionem proximo condolemus quoties eleemosynam ex affectu largimur. Est autem  eleemosyna et spiritualis, et corporalis. Spiritualis, que proximum peccantem corrigit, odientem diligit, et in se peccanti dimittit. Est et corporalis eleemosyna, que in sex operibus misericordie consistit. Hec opera sunt sex hydrie nuptiales, sex filii Lie, sex fratres Dauid, sex gradus in lectulo Salomonis, per quos Salomon uerus pacificus in nos ascendit, dum a nostra prauitate conuersos, et ad se reuersos, ad amorem et contemplationem suam ascendere facit. Cui sit honor et gloria in secula seculorum. Amen.



SERMO Xu. IN EADEM QUADRAGESIMA.---DE FACIENDA PeNITENTIA.

 Christus hodie in schola eruditionis euangelice per filium prodigum [58 1Kb] nobis competentissime proponit penitentie et humilitatis exemplum. Qui cum afficeretur grauissima fame, cogitauit redire ad patrem, et inter mercenarios unus esse. Quis est qui dilapidat omnia bona uiuendo luxuriose, nisi peccator quilibet, qui bona gratuita et naturalia peccando corrumpit et perdit? Sed reuersus ad cor, et iustitiam incipiens esurire, humiliat se in oculis suis, et de filiali dignitate ad mercenarii sortem deuota humilitate descendit. Beati quidem sunt, qui esuriunt iustitiam, quoniam ipsi saturabuntur [59 1Kb] . Esurientes, inquit, impleuit bonis [60 1Kb] . Qui enim diuitias temporales appetunt, non satiabuntur eis.  Hec est aqua de puteo Samarie, de qua qui biberit, sitiet iterum [61 1Kb] . Hec aqua non reficit, quia non sufficit. Diuites eguerunt, et esurierunt: inquirentes autem Dominum non minuentur omni bono [62 1Kb] . Cibus autem iustitie dum plus appetitur, plus dulcescit. Unde et ille qui factus est nobis a Deo sapientia et iustitia dicit: Qui edunt me, adhuc esurient; et qui bibunt me, adhuc sitient [63 1Kb] . Non est tamen ita insatiabilis appetitus iustitie, sicut amor pecunie; nam in istis est appetitus sine satietate, in illa est satietas sine attedialione. Unde Propheta: Ego in iustitia apparebo in conspectu tuo: satiabor, cum apparuerit gloria tua [64 1Kb] . Qui ergo esurit in presenti, satiabitur in futuro. Sed nunquid omnes illi esuriunt iustitiam qui desiderant esse iusti? nequaquam.  Sunt enim plerique mali, qui desiderant esse iusti; sed uicti et uincti peccandi consuetudine adhuc pascunt porcos, nec reuertuntur ad Patrem, desiderant et suspirant non amare quod amant: et compuncti ad iustitiam, delectationem peccati amplectuntur, nec recedunt a malo qui ad bonum desiderio feruent. Quod compunguntur ad bonum, quedam gratia est uocationis, non iustificationis. Iustitia enim non affectu estimanda est, sed effectu et consensu. Que, inquit Apostolus, participatio est iustitie cum iniquitate, aut quis consensus templo  Dei cum idolis [65 1Kb] ? Si quis deplorat uitam quam perdidit, et iustitie consentit, iam iustitiam esurit, iam ad Patrem reuerti proponit, iam pedem in uiam rectam posuit, et ad meliora suspirans dicit: Utinam dirigantur uie mee ad custodiendas iustificationes tuas [66 1Kb] . Et licet desideret, amplius tamen appetit dicens: Concupiuit anima mea desiderare iustificationes tuas in omni tempore [67 1Kb] . Laborat ad profectum, ut ueniat ad perfectum. uidet enim Pater suus a longe, quoniam longe a peccatoribus salus [68 1Kb] : sed uenienti et letabundus accedenti occurrit. De tali cursu loquitur Isaias: Occurristi, inquit, letanti, et facienti iustitiam, in uiis tuis recordabitur tui [69 1Kb] . Pius Pater, si iuxta meritum responderet, oculos suos declinaret ab eo, ad preces illius obsurdesceret,  et ei turpitudinem preterite conuersationis obiiciens, ipsum grauiter obiurgaret. Sed humilitate filii fractus et uictus, deponit duritiam, induit misericordiam et rigorem, quem meruerat filius, conuertit in gratiam. Tardius est patri misericordiam impendere filio, quam filio patris misericordiam obtinere. Preuenit et anticipat preces filii reuertentis, accelerat et occurrit, et cadens super collum filii, eum osculatur, et dicit:

Cito proferte stolam primam, et induite illum: et date annulum in manum eius, et calceamenta in pedes eius: et adducite uitulum saginatum, et occidite, et manducemus, et epulemur, quia filius meus mortuus fuit, et reuixit [70 1Kb] . Stola est sanctificatio  spiritus; annulus, fides; calceamenta, documenta doctrine. uitulus, sacrificium altaris: solemnes epule, gaudium angelorum super peccatoris conuersionem. Osculatur et amplectitur pater filium, insinuans per osculum et amplexum, quod eum in uiscera paterne pietatis recipit, quod ei se totum aperit, totum se inspirando effundit, ut sit unus spiritus cum eo, qui unum fuerat membrum cum meretricibus luxuriose uiuendo. Eum suis inserit et complantat membris, qui membrum fuerat meretricis. Quid animi, obsecro, erat illi misero, imo illi beato et superbeato penitenti inter amplexus et oscula pii patris, cum recalesceret, et respiraret cor afflicti, et pene desperati; cum ei cor mundum et spiritum rectum atque letitiam salutaris  Pater infunderet? Cor hominis angustum est, et anima humana gaudium celeste plene capere non sufficit. Ideo liquefit anima eius, et scinditur cor in seipsum contritione ac gemitu, et ignitas compunctiones de recordatione prime miserie et improuise letitie concipiens, quia eas interius continere non potest, in diluuio aquarum multarum mista cum dolore letitia anima sese non capit: et in tante gratie dono liquefacta diffundit. Peccator igitur siue filius hinc pudore, et inde dolore, hinc gaudio et non amore in diuersa distractus, letitie  que illi offertur, non sufficit, et patrem non solum misereri, sed miserando gaudere compellit. O bone Iesu! o benigne! o amabilis! o amor Deus! o caritas Deus! si tanta sint solatia tua circa penitentes, quanta erunt gaudia tua circa regnantes? Hanc Patris affectionem uite suscitat humilitas filii, ipsa sola reconciliat filium suum Patri: nam, iuxta Sapientis uerbum, custodia pacis est humilitas [71 1Kb] . Noli homo superbire, quoniam superbis resistit Deus, et cum humilibus sermocinatio eius. Humilia te ergo sub potenti manu Dei ut cum filio penitenti dicas Patri: Pater, peccaui in celum, et coram te: Pater, iam non sum dignus uocari filius tuus: fac me sicut unum de mercenariis tuis [72 1Kb] . Nihil adeo te Patris gratia dignum facit, quam  si gratia illius indignum te iudices. Peccatum itaque tuum coram te sit semper. Et sicut Sapiens dicit: De indulto et propitiato peccato noli esse absque metu [73 1Kb] . Cum habueris gratiam filii, et cum omnia bene feceris, iudica te inutilem seruum. Sola enim humilitas est innocentie fundamentum; profectus atque professus, custodia et disciplina uirtutum. Ipsa est condimentum omnis iustitie, et sine illa omnes iustitie mee quasi pannus menstruate. Si quis in homine defectus est uirtutum, humilitas totum supplet; si quid quod displiceat, humilitas totum redimit et excusat. Hec est que laqueos ostensos Antonio sola pertransit, sola ei nos conciliat et commendat: qui pro nobis  factus mitis et humilis corde ad humilitatem et penitentiam nos inuitat Christus iehsu, cui est honor et gloria in secula seculorum. Amen.



SERMO XuI. IN EADEM QUADRAGESIMA.---DE LUCTU.

Meror uiri humiliabit eum, et sermone bono letificabitur [74 1Kb] .

Sapiens fructum et effectum meroris insinuat; sed et uberrimam merendi gratiam et plangendi materiam habemus in nobis. Lugere possumus et debemus bona que amisimus, et mala que commisimus: ecce primum testimonium; pericula que sentimus, ecce secundum, tribulationes quibus urgemur, ecce tertium; terrorem futuri iudicii, ecce  quartum. Istam lugendi quadripertitam materiam Psalmista distinguit dicens: Circumdederunt me dolores mortis, et torrentes iniquitatis conturbauerunt me. Dolores inferni circumdederunt me, preoccupauerunt me laquei mortis [75 1Kb] . Dolores mortis persecutiones sunt, et pressure quas patimur: et sunt quedam preambula mortis. Responsum enim mortis habemus in nobis. Torrentes iniquitatis sunt impetus peccatorum; dolores inferni per se patent,  laquei mortis tentationes sunt et retiacula inimici. De malis commissis luget Propheta: Multiplicate, inquit, sunt iniquitates mee super capillos capitis mei [76 1Kb] . De bonis uero omissis admonuit: Defecerunt in uanitate dies mei, et anni mei in gemitibus [77 1Kb] . Si aperiantur cataracte capitis mei, et effundantur in lacrymas; si disrumpantur fontes aquarum, ut de abysso cordis mei per lacrymas inundet diluuium aquarum multarum, non potero lugere ad plenum mala que feci, dies quos perdidi, qui iniquitatem quasi aquam ab adolescentia mea bibi. Sed et pro imminentibus mihi malis, et tentationibus importunis luctus mihi est, et dolor continuus cordi meo [77* 1Kb] : quoniam repleta est malis anima mea [78 1Kb] , et circumdederunt me malo quorum non est numerus [78* 1Kb] .  Defixus sum in limo profundi [79 1Kb] , quoniam iniquitates mee supergresse sunt caput meum; sicut onus graue grauate sunt super me [79* 1Kb] . Tu autem, Domine Deus Sabaoth, libera me ab iniquitate mea, et a peccato meo munda me [80 1Kb] . Exitus aquarum deducant oculi mei [80* 1Kb] . Da mihi luctum et lacrymas Petri, quibus apostasia eius deleta est. Da mihi lacrymas Marie peccatricis, quibus ipsa mundata, et Lazarus resuscitatus est. Lacrymas dico, que uite Auctorem ad lacrymas compulerunt. Secunda lugendi materia est pressura tentationum, que nos circumquaque angustiant; alie supra nos, alie infra nos, alie circa nos, et omnes contra nos. In omnibus que cogitamus, que agimus, que dicimus, que acquirimus, que amittimus; in omnibus que  placent, que displicent, que adiuuant, uel que nocent; in omnibus tentamur et affligimur. Denique totum tentatio est, quod sumus, quod uiuimus. Sicut legitur: Tentatio est uita hominis super terram [81 1Kb] . Et hoc est quod beatus Iob dicit: Homo natus de muliere breui uiuens tempore repletur multis miseriis [81* 1Kb] . Reuera multe sunt hominis miserie, qui in miseria nascitur, in miseria nutritur, in miseria consumitur. Miseria sumus intus pleni, foris miseria circumdati.

Inter has tentationum angustias, Paulus clamare compellitur: Infelix ego homo! quis me liberabit a corpore mortis huius [82 1Kb] ? Et alibi: Supra modum grauati sumus; ita quod tedeat etiam nos uiuere [82* 1Kb] . Sed et Ionas dicit: Irascor usque ad mortem [83 1Kb] . Elias  etiam inter uarias tentationes et pressuras petiuit anime sue ut moreretur: Sufficit, inquit, mihi; tolle animam meam [83* 1Kb] . Dauid quoque tentationum pondus profitebatur cum lacrymis, dicens: In increpationibus propter iniquitatem corripuisti hominem. Exaudi orationem meam, Domine, auribus percipe lacrymas meas [84 1Kb] . Terrere nos potest exspectatio futuri iudicii, ubi erit in iudice seuera equitas, in tortoribus seuera et inaudita crudelitas, in penis  intolerabilis et eterna anxietas. Et quis poterit sustinere diem aduentus eius, aut quis stabit ad uidendum eum [85 1Kb] ? Quis enim habitare poterit cum igne deuorante? aut quis habitabit cum ardoribus sempiternis [86 1Kb] ? Iustus dicit: In me, Domine, transierunt ire tue, et terrores tui conturbauerunt me [87 1Kb] . Hoc ultimum ad penam refertur eternam. Iob etiam dicit: Sagitte Domini in me sunt; quarum indignatio ebibit spiritum meum, et terrores militant contra me [88 1Kb] . Quod dicit, sagitte Domini in me sunt; hoc est in me transierunt ire tue. Quod dicit, terrores mili aut contra me; hoc est terrores tui conturbauerunt me. Sunt tamen lacryme suaues et dulces, que de futuri gaudii exspectatione procedunt. Unde Propheta: Posuisti lacrymas meas in conspectu  tuo, sicut et in promissione tua [89 1Kb] . Quando ueniam, et apparebo ante faciem Domini? fuerunt mihi lacryme mee panes die ac nocte [90 1Kb] . Hoc est uinum letitie, de quo dicitur: Date uinum merentibus, et siceram his qui amaro sunt animo [91 1Kb] . Hoc uinum necessarium est nobis, ob frequentes infirmitates. Temperandum est tamen, ne ebrietatem inducat, et spiritum uertiginis, quem miscuit Dominus in medio Aegypti [92 1Kb] . Expedit ergo ut poculum nostrum cum fletu misceatur, ut meror uiri eum humiliet. Patientia etiam attrita grandescit, et uirtus in infirmitate perficitur. Sunt lacryme que de caritate hauriuntur, quasi de fontibus Saluatoris, quando animus ex desiderio celestium, quodam spirituali  gaudio resolutus, in lacrymas diffluit et liquescit, et recordatione desiderabilium suorum mirabiliter interius se effundit, ut possit dicere: Hec recordatus sum, et effudi in me animam meam, quoniam transibo in locum tabernaculi usque ad domum Dei [93 1Kb] . Harum lacrymarum dulcedinem experimento cognouerat, qui languido amore dicebat: Anima mea liquefacta est, ut dilectus locutus est [94 1Kb] , scriptum est enim: Emittet uerbum suum et liquefaciet ea; flabit spiritus eius et fluent aque [95 1Kb] . Dilecto ergo loquente, et Spiritu sancto flante, fluunt aque, quibus rigatur hortus deliciarum, ut fluant aromata illius. He sunt aque melliflue, quibus fecundatur ager, cui benedixit Dominus; etenim celi distillauerunt stillicidia super terram, quibus letabitur germinans  pluuiamque uoluntariam segregabit Deus hereditati sue, ut euntes et flentes mittamus semina nostra. uenientes autem ueniemus cum exsultatione, portantes manipulos nostros, habentes de merore solatium, et de dolore plenitudinem gaudiorum, prestante Domino nostro Iesu Christo, cui est honor et gloria in secula seculorum. Amen.



SERMO XuII. IN EADEM QUADRAGES. DE OBEDIENTIA, CRUCE, ET PASSIONE CHRISTI.

Christus factus est pro nobis obediens Patri usque ad mortem [96 1Kb] .

 Quanta sit obedientie uirtus prius declarat Altissimus in uniuersis que ab eo creata sunt. Postea in seipso, qui uniuersitatis creator est. Celum et terra, mare et omnia que in eis sunt, eum audiunt, et obediunt uoci eius. Terra ad nutum ipsius protulit herbam uirentem, et lignum pomiferum iuxta genus suum, etc.; que longum est dicere. Celi diuiserunt aquas ab aquis, et luminaria susceperunt; sed et luminaria uocata, iuxta uerbum prophete, dixerunt: Adsumus [97 1Kb] . Et luxerunt ei cum iucunditate. Mare et uenti obediunt ei [98 1Kb] . Ignis, nix, glacies, spiritus procellarum, que faciunt uerbum eius [99 1Kb] . uerbum eius facit omnia, quia uerbo eius facta sunt omnia. Omnia obediunt Altissimo et conseruiunt. Sicut scriptum est: Ordinatione  tua perseuerat dies, quoniam omnia seruiunt tibi [100 1Kb] . Solus homo qui ad hoc spiritualiter creatus erat, ut suo Creatori seruiret, seruire contemnit: ergo omnis creatura merito insurgebat pro Domino in accusationem et damnationem hominis, iuxta illud Sapientie: Pugnabit pro illo orbis terrarum contra insensatos [1 1Kb] . Et Ecclesiasticus: Omnis factus tibi Factori deseruiens, excandescit in tormentum aduersus iniustos [2 1Kb] . Sed Filius Dei uincens in sapientia malitiam, in humilitate superbiam: Si homo, inquit, mihi seruire detrectat, ego ei seruiam, et pro eo ut eum a seruitute redimam, faciam me seruum, ut eius onera portem, faciam me iumentum. Et ad Patrem loquens: Paratum, inquit,  cor meum; paratum cor meum [3 1Kb] . Si uis hominem quidquam pati, paratum est cor meum pati. Si uis hominem flagellari, ecce pro eo in flagella paratus sum. Heu mihi! quis non timeat, quis non contremiscat, attendens pondus iniquitatis nostre, cuius redemptio tantum pretium exigebat? uere insanabilis plaga, et horrenda erat hominis damnatio, pro qua oportebat Filium Dei mori! O quam damnabilis erat iniquitas nostra, pro qua Christus toties sanguinem suum fudit! Fudit in circumcisione, fudit quando in agonia factus est, quando sudor eius erat quasi gutte sanguinis decurrentis in terram; fudit quando ligatus ad stipitem dorsum posuit ad flagella; fudit pedibus et manibus cruci affixus, fudit spinis in capite multipliciter  punctus, fudit et lancea perforatus. Christus equidem ideo sanguinem suum multipliciter fudit, ut hi, qui de sanguinibus nati erant, qui stolam innocentie peccato polluerant, lauarent stolas suas in sanguine Agni. Aliter enim purgari non poterant, sicut Apostolus dicit: Quem posuit Deus propitiationem per fidem, in sanguinem ipsius [4 1Kb] . Sic Agnus paschalis quarta decima luna uespere immolabatur [5 1Kb] . Quod dicitur luna quarta decima plenilunium notat. Quod dicitur ad uesperum, occasum solis insinuat. Sol iustitie Christus est; luna Ecclesia. Tendit sol, id est Christus ad mortis occasum; luna id  est Ecclesia a sole iustitie illuminata, consurgit in ortum. Factus est ergo obediens non solum usque ad beneplacitum Patris, sed usque ad mortis angustias, et ignominiam crucis. Ut enim de inferno ascenderet homo, Christus de celo descendens ascendit in crucem. Et hoc est quod in Canticis sponse quandoque predixerat: Ascendam in palmam, et apprehendam fructus eius [6 1Kb] . Crux Christi, siue fides; crucis palma est, uictoria est. Hec est uictoria que uincit mundum [7 1Kb] , que triumphat principem huius mundi. Plane mors destructa est; et qui habebat mortis imperium, uictus et eiectus est: Hanc palmam ascendit qui in cruce suspensus est, Christus iehsu, de quo Esdras propheta predixerat: Unxerat me, non sicut Patrem, qui liberauit nos  de terra Aegypti stantes ante tribunal iudicis, humiliasti me suspensum in ligno, et morti tradidisti me. De hoc eodem Moyses legislator: Erit, inquit, uita tua pendens ante oculos tuos [8 1Kb] . Crux cum esset olim patibulum damnatorum, fructus illius erant timor, horror, ignominia et mors. Ex quo uero Christus ascendit in palmam, ex quo Agnus innocens ascendit uictoriose in crucem, mutati sunt fructus eius. Et ubi prius erant timor, horror, dolor, ignominia et mors, ibi hodie apprehendi possunt pax, honor, iucunditas, uita et gloria. Crux, que olim fuerat extreme uilitatis et exquisite damnationis supplicium, hodie eleuata est in magnificentia et gloria. Et de tormentis latronum translata  est ad frontes imperatorum et regum; et ad capita summorum pontificum. Multi et admirabiles sunt fructus crucis: uenite ad eam omnes qui laboratis et onerati estis [8* 1Kb] , qui lapsi et confracti et collisi estis. Quid etiam ita lapsos reparat? quid ita fractos consolidat? quid ita hominum morum sanctitatem et deuotionem conseruat? Quid tam pium, tam fidele, tam salubre, aut medicinale sicut memorie crucis Christi? quid ita peccatum interficit? quid ita potentiam hostis euacuat? quid ita omnem in homine malitiam crucifigit? Nihil dulcius, nichil acceptius, nichil amabilius aut suauius est illis, Christe, qui te diligunt, et qui pro amore tuo mortificationem crucis in sua carne circumferunt. O altitudo diuitiarum sapientie et scientie Dei, quam incomprehensibili et  ineffabili artificio caritatis Christus in cruce cruciatus eternos exstinxit! De morte et miseria humana, uite et salutis confecit antidotum, ut miseria miseriam absorbeat, ut mors mortem deglutiat, et totus homo beneficio passionis Christi in gratiam et gloriam impassibilitatis assurgat. Hec sunt mysteria: hec sunt beneficia crucis; hec est que eduxit filios Isrel de Aegypto, que nos ab eterna captiuitate redemit. Hec est uirga que deuorauit dracones Pharaonis: hec est que aquas de petra eduxit, que de corde lapideo penitentiales lacrymas effluere facit: hec est que dulcorauit aquas  Marath, quia omnem dolorem suauissimum facit Domini memoria passionis. Crux equidem nobis est arca testamenti. Hec est nobis propitiatorium exauditionis, uexillum salutis, titulus sanctitatis. Spes uictorie fedus et arca diuine gratie, character Christiane militie, fundamentum fidei, subuersio inimici, spoliatio inferni, scala celi, ianua paradisi, releuatio lapsorum, clausorum apertio, consolatio afflictorum, tutela corporum, armatura spirituum, salus uiuentium, uita mortuorum, liberatio captiuorum, humilium consolatio et deiectio superborum, turris Dauid, specula Sion, generalis omnium salus, unicum omnium et commune refugium. Super omnia, Christe Iesu, te nobis amabilem facit passio tue crucis, hic ostendisti quantum  nos dilexeris. Maiorem enim caritatem nemo habet, ut animam suam ponat quis pro amicis suis [9 1Kb] . Passio tua omnes euacuans passiones, propitiata est omnibus iniquitatibus nostris. Nihil adeo, fratres, ad mortem est, quod mors Christi non sanet. Ipse redemit per misericordiam suam Isrel ex omnibus iniquitatibus suis. Quoniam apud Dominum misericordia, et copiosa apud eum redemptio [10 1Kb] .

Sed quid faciet Christus inter lacrymas matris sue, et discipulorum dolentium et suspirantium, inter opprobria exprobrantium et dicentium: Alios saluos fecit, se ipsum non potest saluum facere; si Filius Dei est, descendat nunc de cruce et, credimus ei [11 1Kb] ? Petrus dicit: Propitius sis tibi, Domine [12 1Kb] .  Et discipuli: Nos sperabamus quia ipse esset redempturus Isrel [13 1Kb] . Iudeus exsultat et insultat ei, atque ceteris discipulis fugientibus, Petrus desperat et negat. Usquequo peccatores Domine, usquequo peccatores gloriabuntur [14 1Kb] ? Tu qui respicis terram, et facis eam tremere, ostende potentiam tuam, ut sciant gentes quoniam est nomen tibi Dominus, tu solus altissimus es in omni terra. Porro dum uenditur et dum traditur, dum ligatur, dum flagellatur, dum conspuitur, dum damnatur, dum cruci affigitur, dolorum et miseriarum suarum oblitus, sed misericordiarum recordatus: Pater, inquit, ignosce illis, quia nesciunt quid faciunt [15 1Kb] . Iesu, Iesu! uolat irreuocabile uerbum tuum: non reuertetur ad te uacuum, sed faciet ad quod misisti  illud. O quam multus es ad ignoscendum, Domine! Iudei clamant: Crucifige [16 1Kb] ; tu clamas: Ignosce. O quam magna est multitudo dulcedinis tue, Domine! [16* 1Kb] O quam confirmata est super nos misericordia tua, Domine? [17 1Kb] O bone Iesu, o benigne, o amabilis, o desiderabilis, o suauis, o dulcis, o amor Deus, o caritas Deus! quam dulci, quam desiderabili torrente uoluptatis potabis eos qui te diligunt, qui sic audientes et crucifigentes te perfundis oleo misericordie! Sane non est a seculo facta oratio ita opportuna, ita temperata, ita tempori et necessitati accommodata. Nam in ipsa eleuatione  manuum tuarum Iesu, cum sacrificium matutinum in uespertinum transiret, in ipsa uirtute incensi quod celos ascendebat, terram operiebat, inferos respergebat, exaudiendus pro reuerentia tua clamas: Pater, ignosce eis, quia nesciunt quid faciunt. In ira plebis Iudaice seuientis suam Dominus auertit iram, et effudit gratiam. Hoc uerbum gratie, uerbum misericordie semper habendum in corde, semper habendum in ore. Pater, ignosce eis, etc. Anima mea liquefacta est ut dilectus locutus est [17* 1Kb] . Nonne Deo subiecta erit anima mea? ab ipso enim salutare meum [18 1Kb] . Et iam sapiens et intelligens misericordias Domini, securus sum, quia quem habebam iudicem, habeo aduocatum. Pater, inquit, ignosce. Quid, anima mea, merore consumeris?  Quare tristis es, anima mea, et quare conturbas me? [19 1Kb] Nunquid consiliarius non est tibi? Nunquid resina non est in Galaad, et medicus non est tibi, tu qui tam pacifice locutus es crucifixoribus tuis: Loquere, Domine, quia audit seruus tuus [20 1Kb] : Loquere pacem in plebem tuam. Da uoci tue uocem uirtutis. Sana animam meam, quia peccaui tibi [21 1Kb] . Dic anime mee: Salus tua ego sum [22 1Kb] , tu qui es summe bonus, sine quo nullus bonus; qui es, sicut Apostolus dicit, imago Patris, forma pulchritudinis, signaculum sanctitatis [23 1Kb] : signa cor meum sub custodia tua, Deus cordis mei, et pars mea in eternum. Signa omnes qui signum crucis adorant, et te adorando honorant, qui es honor, uirtus, et sapientia  Dei, iustitia, et redemptio et sanctificatio nostra [24 1Kb] , Iesu Christe, qui es benedictus in secula seculorum. Amen.



SERMO XuIII. IN CeNA DOMINI.

Cum surrexit Iesu a cena, misit aquam in peluim, etc., [25 1Kb] .

Initio Quadragesime nobis a Domino datum est in mandatis, ut ieiunando lauaremus facies nostras [26 1Kb] . Hodie idem Dominus in schola euangelice discipline uerbo et exemplo nos docet inuicem pedes nostros abluere. Nam cum ad imaginem suam Creator nos fecerit, per primam preuaricationem deformata est in nobis imago celestis. Ideoque lacrymis penitentialibus abluenda est, ut sicut per culpam  terreni hominis imaginem portauimus, ita per penitentiam ad celestis imaginem reformemur. Apostolus ait: Primus homo de terra terrenus; secundus homo de celo celestis; si autem portauimus imaginem terreni, portemus imaginem celestis [27 1Kb] . Terreni hominis imaginem Psalmista exprimens: Homo, inquit, uanitati similis factus est [28 1Kb] , imago primi est ueritas, imago secundi est uanitas; nam in uanitate transeunt dies eius sicut umbra pereunt  Nihil adeo in nobis deformatum est quod penitentia non abluat, et reformet. Apostatauerat Petrus; sed apostasiam eius lacryme deleuerunt. Beata illa peccatrix septem possessa demoniis, lacrymarum beneficio liberatur [29 1Kb] . Lacryme Samuelis ueniam impetrauerunt. Lacryme oculos Tobie aperuerunt, et ab eius nuru demonium expulerunt. Lacryme uniuersitatis auctorem ad lacrymas compulerunt, atque suscitationem Lazari meruerunt. He sunt aque calide quas inuenit Ana filius Sebeon, cum custodiret asinos patris sui. De quibus Propheta dicit: Exitus aquarum deduxerunt oculi mei, quia non custodierunt legem tuam [30 1Kb] . Quia tamen non possumus euitare quin de puluere humane conuersationis aliquid contrahamus, precipimur pedes  abluere, ut post tempus penitentie iam peracte non solum a criminalibus, sed etiam a uenialibus omnino purgetur finis, et consummatio uite nostre, que per pedes significatur, sicut propheta commemorat: Sordes, inquit, in pedibus suis, nec recordata est finis sui [31 1Kb] . iehsu ergo purgationem faciens, cum iam discipulos suos gratia, et sermone mundasset, sicut ipse dicit: Mundi estis propter sermonem, quem locutus sum uobis [32 1Kb] . Alibi etiam quoniam Iudas cum eis adhuc erat, dixit: Mundi estis, sed non omnes [33 1Kb] . Surgens ergo a cena, et precingens se linteo, misit aquam in peluim, etc. Cena hec mensa Domini est, que nobis apponitur ad custodiam et defensionem aduersus malitias inimici.  Posuisti, inquit, in conspectu meo mensam aduersus eos qui tribulant me [34 1Kb] . Triplex mensa est. Prima Moysi in deserto, de qua dictum est: Facies mihi mensam de lignis setim, et inaurabis eam auro purissimo [35 1Kb] . Secunda est Christi in seculo, de qua Apostolus: Non potestis communicare mense Christi, et mense demoniorum [36 1Kb] . Tertia est totius Trinitatis in celo, de qua ueritas dicit: Ut edatis et bibatis super mensam meam in regno Dei [37 1Kb] . Huic mense non communicat, nisi qui a cunctis criminalibus sunt abluti. Unde et Apostolus dicit: Habemus altare de quo non habent potestatem edere, qui tabernaculo deseruiunt [38 1Kb] . Tabernaculum carnis nostre domus est. Tabernaculo itaque deseruiunt fornicatores, adulteri, ebriosi, gulosi, et ceteri  qui curam carnis in desideriis agunt. Summa equidem cautela utendum est, ut digne accedamus ad mensam, sicut scriptum est: Cum sederis ad mensam diuitis, diligenter attende que tibi apposita sunt, et appone cultrum gutturi tuo, et scito quia te eadem oportet preparare [39 1Kb] . Et hoc est quod propheta tangit, dum dicit: Pone mensam contemplare in specula, comedentes et bibentes [40 1Kb] .

Discreta speculatione, et diligenti consideratione  pensanda est huius dignitas sacramenti, de quo Apostolus dicit: Magnum est sacramentum pietatis, manifestatum in carne, iustificatum in spiritu, apparuit angelis, predicatum est gentibus, creditum mundo, assumptum in gloria [41 1Kb] . Nil hic simulatum, nil uilificatum, nil fictum, nichil penitus obumbratum. Magnum est hoc sacramentum dicit Apostolus. uere magnum, quia magnum pretium mundi, pretium impretiabile, super omnem estimationem, super omnem intelligentiam super omnem eminentiam. Quidquid in eo est, ueritas est, et quidquid in eo patet, est quidquid patet. Nam sub specie uisibili totus Christus absconditus est, posuit tenebras latibulum suum. Unde et ad eum propheta loquens: uere Deus absconditus, tu es Rex Isrel Saluator [42 1Kb] .  Prius absconditus fuit in sinu Patris, a quo descendit; postea absconditus in forma serui quam suscepit; nunc absconditus in sacramento, quod ipse hac eadem die instituit. ueritatem ergo rei percipimus sub quodam uelamento speciei, sub quodam cortice sacramenti. Et hoc est forte quod Isaias dicit: Pulli asinorum, qui operantur in terra, mistum migma comedent [43 1Kb] , id est hordeum cum palea, ueritatem scilicet sub figura. Nunc quasi paleis pascimur, et non satiamur, sed erit cum uidebimus eum facie ad faciem. Sicut scriptum est: Satiabor, cum apparuerit gloria tua [44 1Kb] . Christus est qui quasi pignus et arrham sue dilectionis, et obsidem caritatis sue sacramentum illud saluberrimum  instituit et reliquit. Hoc est, inquit, corpus meum. Nullus, queso, hic dubitet, audiat quid loquatur, credat potius Christo quam sibi, ut sit cum Deo creditus spiritus eius [45 1Kb] . Abneget semetipsum [45* 1Kb] : nec sequatur oculum rationis humane, quia lippus est. Sequatur Christum fide et spe qui est ueritas et uita. Si oculus tuus scandalizat te, erue eum, et proiice abs te [46 1Kb] . Spiritus sanctus in simplicitate fidei, non in argumentis rationis humane uult nos saluos fieri, sicut scriptum est: Et cum humilibus sermocinatio eius [47 1Kb] . Propheta dicit: Nisi credideris, non intelliges [48 1Kb] ; sed et fides scientiam habet, quod manifeste habes in Iob: Scio quia Redemptor meus uiuit, et in nouissimo die de terra surrecturus sum [49 1Kb] . Scio dicit Martha, quia quodcunque poposceris  a Deo, dabit tibi Deus [50 1Kb] . Et de fratre loquens: Scio, inquit, quia resurget in resurrectione in nouissimo die [51 1Kb] . Et Paulus: Scio cui credidi, et certus sum quia potens est depositum meum seruare in illum diem [52 1Kb] . Passionem Christi euacuant, totumque negotium nostre redemptionis irrident qui cum summa humilitate, et diligentia non attendunt cum quanta reuerentia caro et sanguis Christi debeat confici, quam deuote tractari, quam sancte suscipi, quam industrie dispensari. Si enim, ut uerbo Apostoli  utar, sanguis hircorum, aut taurorum, et cinis uitule aspersus inquinatos sanctificat ad emundationem carnis, quanto magis sanguis Christi, qui per Spiritum sanctum semetipsum obtulit Deo, emundabit conscientiam nostram ad seruiendum Deo uiuenti! [53 1Kb] Hec uero de sacramento altaris, et de missa proposui, quia hodie huius sacramenti institutio facta est: hodie, ut ita dicam, missa nata est. Unde et quasi in die sui Natalis missa elegantiore cultu, et cum multitudine, et diuersitate sacerdotum circumstantium celebratur, sicut scriptum est: Constituite diem solemnem in condensis usque ad cornu altaris [54 1Kb] , id est in multitudine sacerdotum usque ad uirtutem et efficaciam sacramenti. Qui ergo lauatis hodie pedes, facite ut lota sit facies  preuaricationis antique. Alioquin uobis iudicium mortis eterne manducatis et bibitis, si non diiudicantes corpus et sanguinem Christi, ad eum accedatis. Sed nec desperetis, habetis Petrum, habetis Paulum, habetis publicanum et Chananeam, habetis et illam nominatissimam peccatricem, exempla penitentie: habetis Christum exemplum misericordie, fontem gratie, inexhaustum fontem positum in ablutionem peccatoris et menstruate, qui nos abluat, qui nos ad mensam suam recipiat, et seipsum nobis in sua mensa eommunicet in hac uita uiaticum et in futuro plenitudinem desideriorum, Christus iehsu, cui est honor et gloria in secula seculorum. Amen.



SERMO XIX. DE EADEM CeNA DOMINI.

Spiritus oris nostri Christus Dominus captus est in peccatis nostris; sub umbra eius uiuemus [55 1Kb] .


uerba sunt Ieremie prophete. Declaratio sermonum tuorum illuminat et intellectum dat paruulis [56 1Kb] . Passionem enim Christi quam Moyses nunc in serpente eneo, nunc in agno paschali, nunc in uitula rufa typice presignauerat, Ieremias apertissima uerborum insinuatione demonstrat. Spiritus oris nostri, per quem speramus, per quem loquimur, per quem uiuimus, per quem sumus, captus est in peccatis nostris: Nostris, non suis, quia que non rapuit, exsoluit. Et hoc est quod alius propheta dicit:  Laborare me fecistis in iniquitatibus uestris [57 1Kb] . Et in cruce pendens poterat dicere homini: uie tue et iniquitates tue fecerunt hec mihi, ut iumentum factus sum apud te [58 1Kb] . Si oneratus es, alleuiabo te; et portabo onus tuum, ut in meipso impleam legem meam, sicut scriptum est: Alter alterius onera portate: et sic adimplebitis legem Christi [59 1Kb] . Ponam dorsum ad onera et flagella. Si uenundatus es sub peccato, ego tanquam uile mancipium, aut uile iumentum uendi me permittam, ut habeas pretium  redemptionis tue. Si per lignum perditus es, per lignum te redimam. Si per peccatum perditus es, aut damnatus, ego faciam me peccatum, ut damnem de peccato peccatum. O quanta superbia uiri! o quanta humilitas Dei! In humilitate, inquit, iudicium eius sublatum est dicit Isaias [60 1Kb] . Et subiungit: Sicut ouis ad occisionem ductus est; et sicut, etc. Sic ergo e conuerso modo figuratiuo, oblatum est unum pro omnibus holocaustum. Holocaustum sanctum et rationabile, in quo odor uite, sapor gratie, rectitudo glorie. Ablata est ab homine omnis materia ingratitudinis. Dicebat homo creatus et non redemptus: Quare seruiam Creatori meo? Quid pro me fecit? Si me creauit, creauit boues et asinos, et cetera uniuersa. Quid pro me fecit? Dixit, et factus  sum. Iam non potes hec dicere, serue nequam. Sustinuit enim pro te insidiatores in factis, exprobratores in uerbis, sputa, flagella, lanceam, et ad ultimum mortem crucis. Iam obstructum est os loquentium iniqua [60* 1Kb] , nec certiora potuit Dominus argumenta ostendere caritatis. Maiorem, inquit, caritatem nemo habet, ut animam suam ponat quis pro amicis suis [61 1Kb] . Finalem et consummatissimam caritatem exhibuit et Patri et nobis, et nos saluans et mandatum Patris obseruans. Sicut scriptum est: Omnis consummationis uidi finem: latum mandatum tuum nimis [62 1Kb] . Ideo legalia consummans, et imperium mortis terminans dicit: Consummatum est [63 1Kb] . Super omnia te nobis amabilem facit,  Iesu Christe, crucifixio tua. Si ad negotium nostre redemptionis aliud mortis genus elegisset, minus sufficiens uidebatur. Hic totus homo redimitur, dolet caput spinis spissum, dolent manus clauis infixe, dolet latus in ligno dure extensum et lancea perforatum, dolent tibie, dolent pedes, ut possit dicere: O uos omnes, qui transitis per uiam attendite si est dolor sicut dolor meus [64 1Kb] . Mors Christi opus sine exemplo, caritas sine modo, donum sine pretio, gratia sine merito. Gloriatur gentilis in desiderio anime sue, glorietur Christianus in Domini sui cruce. Absit mihi gloriari, nisi in cruce Domini nostri Iesu Christi [65 1Kb] ! Paulus rerum optimus estimator se nichil existimat scire, nisi Iesum Christum et hunc crucifixum [66 1Kb] . Et quid tam pium,  tam salubre, tam memorie infigendum sicut crucifixio Christi? Quid est quod sic peccatum interficiat, uirtutem corroboret, et omnem malitiam crucifigat? Christus enim manibus propriis peccata nostra cruci affixit: et ut redimeret hominem miserum, post multitudinem miseriarum seipsum sacrificium obtulit uespertinum. Crucifixus crucifigebat ueterem hominem cum actibus suis; crucifigebat mundum in electis suis. Crucifigebat Paulum mundo, et mundum Paulo. uos autem quibus mundus  crucifixus est, et uos mundo, uos, inquam, decet, et ad professionem uestram spiritualiter spectat, nichil penitus scire, nisi Iesum Christum et hunc crucifixum: gentibus quidem stultitiam: nobis autem et aliis qui salui fiunt Dei uirtutem et Dei sapientiam [67 1Kb] .

Aliqui sunt forte qui crucem Christi in habitu baiulant, sed eam in corde, uel in corpore non portant. Isti sunt qui luxuriantur in cruce Domini, et isti non habent Thau in frontibus suis, nec circumferunt stemmata in corporibus suis. Qui autem sunt Christi, crucifixerunt carnem suam cum uitiis et concupiscentiis [68 1Kb] . Isti non timent aduentum angeli percussoris. uera scientia et summa hec nobis sit scire Christum crucifixum, qui factus est nobis a  Deo non solum sapientia, sed iustitia, et sanctificatio et redemptio. uere redemptio, et adeo copiosa, ut et ipse redimat Isrel ex omnibus iniquitatibus suis. Passio enim propitiata est omnibus iniquitatibus nostris. Sanguis Abel clamat ultionem, sanguis Christi clamat redemptionem. Hic est enim sanguis Agni immaculati, cum quo semel ingressus est summus pontifex sancta, eterna redemptione inuenta [69 1Kb] . Conscissus est hodie saccus, in quo erat pretium nostre redemptionis; conscissus est saccus nostre immortalitatis in Christo, ut miseriis circumdatus nos misericordia et letitia circumdaret. Conscidisti, inquit, saccum meum et circumdedisti me letitia [70 1Kb] . Hunc saccum sapientia texuit  nouem mensibus in aula uirginis, hunc in Iordane lauit, in Passione torsit, in cruce siccauit. Et sic de sacco uestem gloriosam sine macula et ruga composuit. In hoc sacco latuit Christus triginta duobus annis, ut operaretur salutem in medio terre [71 1Kb] . Semper posuit tenebras latibulum suum, certe non solum in latibulo, sed etiam in patibulo, ibi abscondita est fortitudo eius; nam si Christum cognouissent, nunquam Dominum glorie crucifixissent [72 1Kb] . Filii hominum usquequo graui corde [73 1Kb] ? O tardi! o ceci! o omnium bestiarum bestialissimi! non fuga demonum, non languorum sanatio, non suscitatio mortuorum, non obtenebratio solis, non scissio lapidum, non predictio futurorum duritiam Iudeorum ad fidem conuertit. Sed nec multorum  corda, qui Christum profitentur, contritione ad penitentiam scidit.

Iudei crudelissimi homicide, imo, ut loquar expressius, deicide, qui in Christum Dominum manus sacrilegas iniecerunt, non sunt ea contenti malitia, ut affligant Dominum in patibulo crucis, nisi contumeliis affligatur et saturetur opprobriis. Ipse autem quasi homo, sine adiutorio nunc de Caipha ad Pilatum, nunc de Pilato ad Herodem ductus, et ab eo contemptus irridetur, conspuitur,  flagellatur, crucifigitur, et crucifixo improperatur: uah! qui destruis templum Dei, etc. Si Rex Isrel est, descendat nunc de cruce, et credimus ei [74 1Kb] . Quid potest, aut quid debet facere Christus? Timendum est ne descendat. uidet ex una parte matrem suam flentem, cuius animam pertransiuit gladius passionis; uidet ex alia parte discipulum stantem, quem diligebat; uidet mulieres illas plangentes, que secute erant a Galilea; uidet et audit Petrum suggerentem ei, et dicentem: Propitius esto [74* 1Kb] tibi, Domine. Audit aduersarios exprobrantes et dicentes: Si Filius Dei es, descende nunc de cruce, etc [75 1Kb] . Quomodo non descendat, ut ostendat se esse Filium Dei, et satisfaciat uniuersis. Propitius esto tibi Domine, dicit Petrus, noli te morti exponere, non decet  te sicut hominem peccatorem mori cum sis Deus et Filius Dei uiui. Aduersarius noster es, Petre. uade retro: Non sapis que Dei sunt [76 1Kb] ; non impedias beneficium ex dispensatione redemptionis humane. Nisi granum frumenti cadens in terram mortuum fuerit, ipsum solum manet [77 1Kb] . Sed et tu, bone Iesu, non acquiescas consilio Petri. Desperat, et negat; ideo consulit ut crucem ascendas. Imple mensuram caritatis, imple debitum obedientie. Non est plena obedientia, nisi sit usque ad mortem. Non est holocaustum, nisi totum incendas. Non bene offers hostiam, nisi caudam hostie offeras. Ubi est, Christe, quod de te legitur, quia cum dilexisses tuos, usque in finem dilexisti eos [78 1Kb] . Si prius deponis crucem quam animam, ubi est caritas  quam predicasti? Maiorem hac nemo habet, etc. [79 1Kb] . Non te mouent opprobria exprobrantium; adhuc respondebis exprobrantibus uerbum, adhuc uidebunt in quem pupugerunt, adhuc implebis facies eorum ignominia, et querent te, et non inuenient. Si Rex Isrel es, dicunt impii, descende nunc de cruce, etc. Generatio hec praua signum descensionis querit, et non dabitur ei, nisi signum Ione, id est, signum resurrectionis. Maius signum est quia inter mortuos liber de monumento exiuit clauso, quam si de patibulo descendisset.

Imple igitur magnum hoc sacramentum pietatis, sicut Apostolus dicit, quod absconditum fuit a seculis, [80 1Kb] imple promissiones Patrum, imple Patris  obedientiam, imple legem; non est alius qui redimat, non est qui saluum faciat [81 1Kb] ; turpe tibi esset incipere et non consummare: iam incepisti, iam emanat de fixura clauorum, et de apertura laterum sanguis uue, meracissimum mustum habens probatum, pretiosum de uinea Sorece torculari passionis expressum. Iam emanat oleum misericordie, emanant aqua et sanguis, ut ex his fiat collyrium oculorum nostrorum. Per foramina clauorum uideo quia Deus est in Christo, mundum reconcilians sibi.  Ferrum, inquit, pertransiuit animam eius [82 1Kb] , et appropinquauit cor illius, ut iam uideamus quia in corde ipsius patent arcana cordis; per foramina corporis patent uiscera misericordie Dei nostri, in quibus uisitauit nos oriens ex alto [83 1Kb] . Propheta qui nondum per rimas et fixuras clauorum introspexerat, miratur et dicit: Quis nouit sensum Domini: aut quis consiliarius eius fuit [84 1Kb] ? Lancea mihi aperuit secretum Domini, de quo predixerat per Isaiam: Secretum meum: secretum meum mihi [85 1Kb] . Aperit mihi lancea, aperit mihi clauis, quam suauis est Dominus. Sub umbra eius uiuemus inter gentes, umbra Christi, caro est Christi. Umbra Christi, fides Christi est, fides obumbrat mihi, caro obumbrat uirgini matri. Sed et caro ipsa mihi obumbrat  quodammodo, dum suscipio ueritatem carnis in sacramento. Nunc in umbra eius uiuimus inter gentes; erit quando in luce eius uiuemus inter angelicas potestates. Prius fuimus in umbra mortis; nunc sumus in umbra uite. Sicut sponsa in Canticis dicit: Sub umbra illius quem desideraui, sedi [86 1Kb] . Erit quando spes transibit in rem, fides in ueritatis certitudinem, umbra uite in lucem. Tunc poterimus dicere: Si cognouimus Christum secundum carnem, sed iam non nouimus [87 1Kb] : tunc enim uidebimus eum non in diademate quo coronauit eum nouerca, aut mater eius [88 1Kb] , sed in diademate quo coronauit eum Pater suus in splendoribus sanctorum, quasi Regem in decore suo, quasi Unigenitum a Patre, quia, in Patris equalitate; ad cuius  uisionis gratiam nos perducat, qui captus est in peccatis nostris [88* 1Kb] , ut nos ab eterna captiuitate redimeret Christus iehsu cui sit honor et gloria in secula seculorum. Amen.



SERMO XX. IN DIE RESURRECTIONIS.

Nuntiauerunt filii Iacob Patri dicentes: Ioseph filius tuus uiuit, et dominatur in tota terra Aegypti. Iacob uero quasi de graui somno euigilans: Ibo, inquit, et uidebo filium meum, antequam moriar [89 1Kb] .

Multorum uiscera sepe concussit et commouit ad lacrymas historia de Ioseph: sed historia iam nimis trita est, et pre nimia uetustate multis uersa est in tedium. Tota hac Quadragesima audiuimus  de Abraham, de Isaac, de Iacob, de Esau, et ceteris antiquis patribus. Unde et aures nostre tinniunt; sed longe gratior est nouitas quam uetustas. Accedat nouus ut ueterem redimat; nouus Tobias ut ueterem illuminet; nouus Ioseph, imo nouus et omnia innouans iehsu, ut ueterem Ioseph de Aegypto educat. Dulcius mihi sapit iehsu quam Ioseph. Resurgit hodie Christus a mortuis uitam in nobis suscitans, et destruens regnum mortis. Hic est Ionas qui a ceto absorptus, et uite iterum redditus  penitentibus predicationis uerbum annuntiat [90 1Kb] . Hic est Nehemias qui muros Ierusalem reparaturus nocte rimas eius uisitat [91 1Kb] . Hic est Samson qui media nocte surgens, portas Gaze ciuitatis asportat [92 1Kb] . Hic est Eliseus qui mortuus mortuum tactu resuscitat [93 1Kb] . Hic est Elias, qui cum de torrente in uia bibisset, exsiccatus est torrens [94 1Kb] , quia cum Christus de torrente in uia bibisset, absorpta est mors in uictoria. Ubi est, mors uictoria, tua? [95 1Kb] . Deo autem gratias, qui dedit nobis uictoriam a peccato et morte, ut sicut Christus resurgens a mortuis iam non moritur [95* 1Kb] , ita Christianus a morte peccati resurgens et peccato, iterum non moriatur, sed sit uita eius abscondita cum Christo in Deo.

O quam uera, quam magnifica comminatio illius  qui dicebat: Ero, mors tua, o mors [96 1Kb] , mortem pro omnibus gustans omne imperium mortis absorbuit. Nam sicut Apostolus dicit: Si Spiritus Christi habitat in nobis, qui suscitauit Christum a mortuis, uiuificabit et mortalia corpora nostra propter inhabitantem Spiritum in nobis [97 1Kb] . Mortuus est, inquit, Apostolus, Christus propter delicta nostra, et resurrexit propter iustificationem nostram [98 1Kb] . Resurrexit, sed semel et simpliciter, ut nos dupliciter resurgamus. Prima resurrectio nostra est a peccato, ut iam peccatum non dominetur in nobis. Secunda erit in corpore, cum corpus hoc mortale, animale, ignobile, terrenum et luteum configurabitur corpori claritatis Christi. De prima resurrectione  scriptum est: Exsurge qui dormis, exsurge a mortuis, et illuminabit te Christus [99 1Kb] . Prima quidem desiderabilis est; sed desiderabilior est secunda, in qua dabitur duplex stola. Ideo Propheta dicit: Sitiuit in te anima mea, quam multipliciter tibi caro mea [100 1Kb] ! uerbum Ioannis est: Beatus et sanctus est qui habet partem in resurrectione prima [1 1Kb] . Ille qui dicit: Ego sum resurrectio et uita [2 1Kb] , hodie resurgens a mortuis nos erigit in spem uite et certam exspectationem glorie filiorum Dei. Exsultabo igitur, quia hec est dies in qua exsultare precipimur. Hec est, inquit, dies quam fecit Dominus, exsultemus et letemur in ea [3 1Kb] . Eram nudiustertius tristitia et merore confectus; et aspiciens Christum mortuum, eram quodam desperationis frigore congelatus,  et quodammodo mortuus; sed recaluit cor meum intra me. Et audito quia resurrexit Dominus, cor meum et caro mea exsultauerunt in Dominum uiuum [4 1Kb] : quem prius plangebam crucifixum et mortuum.

Exsultemus ergo in Deo Iesu nostro, nec obdormiamus in morte. Nimis enim mortuus est somnoque lethali sepultus qui non uigilat orto iam sole: oculos enim peccati sopore grauatos reuerberat  sol nouus resurgens ab inferis. Hec est dies, que non uesperascit, quia non occidet ultra sol eius. Hic est qui nobis diem eternitatis reserat, qui ideo semel occidit, ut semel super occasum ascendat, et ut oriatur in cordibus nostris, nec sit qui se a calore eius abscondat. Calor siquidem desiderii et amoris sui, qui sanctorum corda Christus illuminando uehementer accendit, eos uigilare et excubare ad imperium suum facit; et tales sunt qui inueniunt eum. Ego enim diligentes me diligo: et qui mane uigilauerint ad me, inuenient me [5 1Kb] . Maria Magdalena inuenit Iesum, quia ut inueniret excubabat ad monumentum, cum adhuc tenebre essent [6 1Kb] . Nonne merito illi conueniunt uerba illa prophete: Anima mea desiderauit te in nocte, sed et spes et  mens in precordiis meis de mane uigilauit ad te [7 1Kb] . Et illud: Deus Deus meus, ad te de luce uigilo [8 1Kb] . Qui uigilanter et sollicite querunt Dominum, dum adhuc tenebre sunt, inuento Domino dicent in iubilo cordis: Deus Dominus, et illuxit nobis [9 1Kb] . Repleti sumus mane misericordia; exsultauimus et delectati sumus [10 1Kb] . Procul dubio exsultabant et delectabantur se inuenisse Dominum qui dicebant: Nonne cor nostrum ardens erat in nobis, cum loqueretur et aperiret nobis Scripturas [11 1Kb] ? Inuenerat illos Christus igne fidei destitutos; inuenerat eos quasi carbones desolatorios fumantes potius quam flammantes. Nonne fumus erat quod dicebant: Et nos sperabamus quia ipse esset redempturus Isrel [12 1Kb] . uerumtamen  ille qui uenit illum mittere in terram, et uoluit ut arderet, cor ardens faciebat in istis, et quasi gestans lumen in manibus suis, eis aliquantulum innotescere permittit, dum eum cognoscunt in fractione panis, et statim ab eorum oculis euanescit. Sunt aliqui uestrum quibus frequenter accidit, quia, dum ad mensam altaris accedunt, ad sepulcrum Christi cum Maria Magdalena Christum desiderio ac deuotione inueniunt tenentes pedes eius; sed quia in corde eorum nondum plene ascendit, eum tangere non presumunt. Sepe etiam accidit uobis, dum de loco ad locum procedebatis: cor uestrum erat ardens in uobis de Iesu cum loqueretur, et aperiret uobis Scripturas. Scripturas enim que prius obscure fuerant in legendo, uobis  ex inopinato sepe Christus reuelauit. Sic occurrit et aperit se Christus his qui diligunt eum, et qui de eius resurrectione letantur. Et hoc est fortasse quod Isaias dicit: Occurristi letanti et facienti iustitiam, in uiis tuis recordabuntur tui [13 1Kb] . Ideo et non ambulemus in uia mandatorum Dei, et in uiis iustitie delectemur. Hodie namque Dominus ambulantibus in uia gloriam sue resurrectionis aperuit, et nos hodie ambulemus, et cantemus in uiis Domini,  quoniam magna est gloria Domini [14 1Kb] . Gloriam dico quam nobis communicare dignetur, qui hodie de mortis ignominia in gloriam resurrexit, Christus iehsu! Cui sit benedictio et claritas et gratiarum actio in secula seculorum! Amen.



SERMO XXI. IN EADEM RESURRECTIONE.

Dignus est agnus qui occisus est aperire librum, et soluere septem signacula eius [15 1Kb] .

Flebat Ioannes in Apocalypsi, quia non inueniebat qui solueret septem signacula signati libri. Cum enim Ioannes Baptista, qui maior erat inter natos mulierum [16 1Kb] , iam se publice iudicasset indignum soluere corrigiam calceamenti [17 1Kb] : perinde erat ac  si diceret: Non sum dignus soluere signaculum libri. Nihil est aliud signaculum libri quam ligatura calceamenti. Unus autem de senioribus dixit ei: Ne fleueris. Dignus est Agnus, qui occisus est, accipere librum, et soluere septem signacula eius. Hic est liber inuolutus, sicut in propheta legitur [18 1Kb] , scriptus digito Dei, in pergamento uteri uirginalis. Liber iste in quo legunt angeli delectationes eternas. Septem fuerunt huius libri signacula. Deus enim gloriam sue maiestatis in carne abscondens, pretium nostre redemptionis quasi in sacculo consignauit. Nonne saccus fuit carnis mortalis assumptio? Posuisti, inquit, uestimentum meum cilicium [19 1Kb] , Et iterum: Conscidisti saccum meum et circumdedisti  me letitia [20 1Kb] . In hoc sacculo attulit species pretiosas, ueniam peccatorum, profectum uirtutum, premium meritorum. Hunc saccum texuit diuina sapientia nouem mensibus: nam de illa legitur: Manum suam misit ad fortia et digiti eius apprehenderunt fusum [21 1Kb] . Hunc saccum in Iordane lauit, in passione torsit, in cruce siccauit. Humanitas Christi uocatur liber, quia in eo est scientia uite et discipline. uocatur saccus, quia in eo absconditus et signatus thesaurus uite eterne. Fuit ergo uiuum signaculum, ut non posset eius diuinitas comprehendi, dispensatio uirginis, corporis infirmitas, circumcisio, fuga in Aegyptum, fames in deserto, humilitas crucis, sepultura. Que licet sit ultimum  signaculum, multum tamen clausit et abscondit de gloria diuine maiestatis. Hec omnia Christus hodie soluit, non rupit; nam omnibus que ad dispensationem carnis assumpte pertinebant, obedienter impletis, hodie de miseria humanitatis resurgit in gloriam deitatis. Opportebat siquidem Christum pati, et resurgere a mortuis, et sic intrare in gloriam suam [22 1Kb] . Suam dico, imo et nostram. Non enim per aliud ostium intrabit caput, et per aliud membra. uolo, inquit, ut ubi ego sum, illic sit et minister meus [23 1Kb] . Ex quo dicit, uolo, securus sum, quod pro uoluntate labiorum eius non defraudat eum Pater.

 Sue igitur resurrectionis gloriam communicabit nobis. Sicut enim propter iustificationem nostram mortuus est, ita resurrexit propter nostram glorificationem. Christus semel mortuus, semel resurrexit. Nos autem qui mortui sumus, anima et corpore duplici indigemus resurrectione. Et beatus qui habebit partem in resurrectione prima [24 1Kb] . Prima resurrectio est partim in corpore, partim in anima: secunda perfecta est in utroque. Cum autem uenerit [25 1Kb] quod perfectum est, tunc euacuabitur quod ex parte est. Tunc enim reformabitur corpus humilitatis nostre, quod modo deformatum est; tunc, inquam, reformabitur corpus claritatis sue. Prima specialiter est anime, secunda corporis. Propheta utramque desiderans, sed plus resurrectionem carnis quam anime , dicit: Sitiuit in te anima mea quoniam multipliciter tibi  caro mea [26 1Kb] . Prima resurrectio significatur ibi: ueniet hora, et nunc est: quando ueniet, audient Filii Dei: et qui audierint, uiuent. [27 1Kb] Quasi diceret: Qui modo mortui sunt Christo, et uiuunt mundo, audient uerbum Euangelii; et credendo et bene operando, suscitabuntur a morte peccati. De secunda habes: uenit hora, quando mortui qui in monumentis sunt, audient uocem Filii Dei [28 1Kb] . Quod siquidem erit in uoce archangeli in nouissima tuba, quando Christus ad iudicium ueniet, dabitque uoci sue uocem uirtutis. Mali tunc resurgent in resurrectionem iudicii. Boni uero qui per primam resurrectionem,  iudicauerunt et iustificauerunt se, resurgent in resurrectionem uite. Iusti nunc iudicant se: et sic resurgunt a morte anime per iustificationem. Impii non timentes terribile iudicium, adhuc in immunditiis suis iacent. Sicut scriptum est, quia non resurgent impii in iudicio, neque peccatores in consilio iustorum [29 1Kb] . Et quod est consilium iustorum? uerbum Prophete est: Consilium meum iustificationes tue [30 1Kb] . Si nosmetipsos diiudicaremus, non utique iudicaremur. Cum autem iudicamur, a Domino corripimur [31 1Kb] . Ita ut non absque eius cura in hoc mundo damnemur. Ex hac clausula patet quia correctio alia est uoluntaria, alia diuina. uoluntaria consistit in ieiunio et fletu, et planctu,  in uigiliis, et disciplinis, in humilitate obedientie, et obseruantia discipline. Aliam diffinirem: sed hic labor est ante me. Percutit et flagellat Dominus, nunc blande et misericorditer: nunc iuste et intolerabiliter: O altitudo diuitiarum sapientie et scientie Dei, quam incomprehensibilia sunt iudicia eius, et inuestigabiles uie eius! Quis enim nouit sensum Domini; aut quis consiliarius eius fuit? [32 1Kb] Iudicia Domini abyssus multa [33 1Kb] , quia in eis obscuritas et profunditas in infinita. Quis posset comprehendere causam cur Iacob elegerit Dominus, et Esau reprobauerit? Unde hoc quod Iudei a Christo uocati,  eum quidem non sunt secuti, sed persecuti? Tyrii autem et Sidonii uocati quidem non sunt, et tamen eum secuti sunt. Semen bonum iecit in terram malam, ubi prenouerat semen conculcandum et suffocandum. Et e diuerso de terra sterili fructum collegit centuplum. Unus pro Christi amore se ieiuniis, uigiliis, disciplinis a pueritia usque in senectutem continue macerauit: et subito in peccato mortali deprehensus et mortuus, sententiam perpetue damantionis incurrit. Est alius, qui omni concupiscentie satisfaciens, et se ad omnia desideria effundens inimicus Dei et contemptor anime sue, postquam in stercore suo computruit, tandem uas electionis conficitur, aliisque sanctitatis exemplum et uiuendi forma proponitur. Licet iudicia  Dei iusta sint, tamen abscondita est nobis eorum iustitia; et ipse tam mirabiliter quam ineffabiliter, tanquam circumspectus et prudens medicus, infirmitatem quandoque uertit in medicinam. uidimus enim aliquos qui cum essent pigri et tardi in uia mandatorum Dei, et quasi retrogradi, dispensante prudentia illius magni medici, multiplicati sunt infirmitates eorum, postea accelerauerunt [34 1Kb] . Quia ergo uie illius exaltate sunt a uiis nostris, et cogitationes eius a cogitationibus nostris, iactemus cogitationes nostras in eum; ut sit in eo conditus spiritus noster. Nam qui adheret Deo, unus Spiritus est cum eo [35 1Kb] . Nemo timeat se deserere, et Christo committere; sciat quia is cui credit, potens est depositum eius  seruare, et cum augmento restituere. Ipse est qui recipit fractum, et restituit integrum, reformans diminutum in plenum, humilem in sublimem, corruptum in incorruptibilem, temporalem in eternum, terrenum in celestem, miserum in beatum. Timeo iudicium eius, et propter iniquitatem meam eius iustitiam reformido. Cum sit tamen iustus et misericors, eius misericordia superexaltatur iudicio. Ideoque eius misericordie nos uniuersi et singuli commendemus, orantes, ut qui pro nobis iudicari sustinuit, in die tremendi iudicii nos in sinu misericordie sue recipiat, et participes eterne resurrectionis efficiat Christus iehsu, cui est honor et gloria in secula seculorum. Amen.



SERMO XXII.

DOMINICA IN ALBIS.---De tribus testimoniis. Omne quod natum est ex Deo, uincit mundum [36 1Kb] .


Postquam Filius Dei factus est filius hominis, et habitu inuentus ut homo, merito presumit homo de diuina generatione, nec abhorret Deus eorum fieri Pater quorum Christus factus est frater. Adoptione siquidem filii Dei sumus; sicut Ioannes cuius uerba  hec sunt dicit: Quotquot, inquit, receperunt eum, dedit eis potestatem filios Dei fieri [37 1Kb] . Pugna est inter nos et mundum: Nam sicut mundus odit Christum, sic odit et eos qui Christi sunt. Nolite, ait, mirari, si odit uos mundus: scitote quia me priorem odio habuit [38 1Kb] . Confidenter ergo credendum est quod qui ex Deo sunt nati Dei sunt, et uincunt mundum. Nam ipse dicit: Confidite, quia ego uici mundum [39 1Kb] . Adoptamur quidem a Deo, ut sit primogenitus in multis fratribus, ut sicut mundum uicit, et nos uincamus, ut sit argumentum celestis generationis uictoria tentationis. Conformes facti imagini Dei per adoptionem mundum uincimus, sicut ille qui Filius est per naturam. Nam de sanctis scriptum est: Sancti per fidem uicerunt regna [40 1Kb] . Sane ex  fide est uita et uictoria. Iustus, inquit, ex fide uiuit [41 1Kb] . Petrus pastor ouium Christi loquens de diabolo tanquam de leone rugiente: Resistite, inquit, ei fortes in fide [42 1Kb] . uide quomodo sibi concinunt testimonia Scripturarum. Paulus dicit sanctos fide uicisse regna. Petrus principi mundi resistendum in fide. Ioannes: Hec est, inquit, uictoria que uincit mundum, fides nostra. Sequitur: Quis est qui uincit mundum, nisi qui credit quoniam iehsu est Filius Dei? Nonne mundus uniuersus hoc credit? Nonne demones credunt et contremiscunt [43 1Kb] ? Sed non est fides in eo qui fatetur se nosse Dominum, factis autem negat. Fides enim sine operibus mortua est [44 1Kb] : nec intelligenda est fides, nisi sit in cordibus  nostris per eum qui uita nostra est. De quo dicitur: Cum autem Christus apparuerit uita nostra, tunc et nos apparebimus cum ipso in gloria [45 1Kb] . Sequitur: Hic est qui uenit per aquam et sanguinem iehsu Christus: et adhuc uiam supereminentiorem ostendens: Spiritus est, inquit, qui testificatur, quoniam iehsu est Filius Dei. Moyses uenit in aqua, a qua et nomen accepit. Sed hic est plus quam Moyses, qui non uenit in aqua tantum, sed in aqua et sanguine. Perhibet Ioannes sanguinem et aquam de Christi latere profluxisse [46 1Kb] . Tertium dat testimonium, spiritus ueritatis, in aqua baptismatis, in sanguine martyrum; in spiritu intellige caritatem, que diffusa est in cordibus nostris per Spiritum sanctum qui datus est nobis [47 1Kb] . Licet quis baptismo uel martyrio uincat  mundum, nisi caritatem habeat, nil est. Hec tria testimonia eredibilia facta sunt nimis [47* 1Kb] ; et beneficio caritatis, que omnia ad unitatem redigit, et non solum tria, sed omnia unum facit. Hec tria, inquit, unum sunt, quia sicut per caritatem Christus est omnia in omnibus, ita per caritatem omnia in Christo unum sunt.

Et notandum, antequam loquatur de tribus testimoniis, que sunt in celo, premittit et dicit: Tres  sunt qui testimonium dant in terra, Spiritus, aqua, et sanguis: et tres unum sunt [48 1Kb] . Ut ergo singula suo ordine prosequamur: Pater dat testimonium in celo, qui olim loquens patribus in prophetis, nouissime locutus est nobis in Filio suo [48* 1Kb] . Pater testimonium dat, cum Filium suum reuelat nobis. De hac reuelatione dicit Paulus: Qui me segregauit ab utero matris mee, et uocauit per gratiam suam, ut reuelaret Filium suum in me [49 1Kb] . De hac ipsa reuelatione loquens ad Petrum Dominus ait: Beatus es, Simon Bar-Iona; quia caro et sanguis non reuelauit tibi, sed Pater meus qui est in celis [50 1Kb] . Dat testimonium Pater, cum, Iesu baptizato et ascendente de aqua, aperti sunt celi, et uox de celis audita est dicens: Hic est Filius meus dilectus, in quo mihi complacui  [51 1Kb] . Et in transfiguratione: Hic est Filius meus dilectus, in quo mihi bene complacui [52 1Kb] . De hac uoce Petrus in canonica Epistola dicit: uoce delapsa ad eum huiuscemodi a magnifica gloria: Hic est Filius meus dilectus in quo mihi complacui: ipsum audite. Et hanc uocem nos audiuimus de celo allatam, cum essemus cum ipso in monte sancto [53 1Kb] . In Euangelio Ioannis de Patris testimonio Christus dicit: Qui me misit Pater, ipse testimonium perhibuit de me [54 1Kb] . Et Ioannes in canonica Epistola dicit: Si testimonium, inquit, hominum accipimus, testimonium Dei maius est. Et hoc est testimonium Dei quod maius est, quoniam testificatus est de Filio suo [54* 1Kb] : Perhibet Filius testimonium, dum signis et operibus quis esset  ostendit. Et cum diceret: Ego sum lux mundi [55 1Kb] , dicentibus Phariseis: Tu de te ipso testimonium perhibes; testimonium tuum non est uerum, respondit et dixit: Et si ego testimonium perhibeo de me ipso, testimonium meum uerum est, quia scio unde uenio, et quo uado [56 1Kb] . Et item: In lege uestra scriptum est: Quia duorum testimonium uerum est. Ego sum qui testimonium perhibeo de me ipso, et testimonium perhibet de me, qui me misit, Pater [57 1Kb] . Item: Est Pater meus qui glorificat me, quem, uos dicitis quia Deus noster est, et non cognouistis eum [58 1Kb] . Quod autem dicit: Si ego testimonium perhibeo de me, testimonium meum non est uerum, subintellige, sine testimonio Patris. Unde statim subiungit: Alius est qui testimonium perhibet de me. Testimonium  dat Filius in monte ueritatem non negando. Unde Paulus in prima Epistola ad Timotheum: Precipio tibi coram Deo, qui uiuificat omnia, et Christo Iesu, qui testimonium reddidit sub Pontio Pilato bonam confessionem, ut serues mandatum sine macula irreprehensibile [59 1Kb] . Dat testimonium Filius resurgendo, et post resurrectionem se in multis argumentis manifestando; perhibuit testimonium ascendendo in conspectu eorum, cum quibus erat conuersatus.  Sicut scriptum est: Et uidentibus illis, eleuatus est, etc. [60 1Kb] : Reddidit et testimonium suum Spiritus sanctus a diebus antiquis, quando ferebatur super aquas, eas tunc sanctificans; ut nos postea sanctificaret in eis. Testimonium reddebat prophetas inspirans, futura prenuntians, uiamque sanctorum, que nondum fuerat propalata demonstrans. Sed et tempore uisitationis nostre Deus testimonium perhibet, cum beatam uirginem superueniens uisitat et fecundat, dum linguas igneas dispergit, dum in unitate fidei et in unius Dei preconium linguas unit.

Dant ergo testimonium Pater, uerbum, et Spiritus sanctus. Et hi tres unum sunt [60* 1Kb] . Unum unius essentie natura uniusque contestationis concordia.  Tres autem sunt qui testimonium dant in terra: spiritus, aqua, et sanguis. Iuxta opinionem acutius uidentium, omnis qui spiritualiter uiuit, spiritus appellatur. Sicut Paulus in prima Epistola ad Corinthios inquit: Qui adheret Deo unus spiritus est cum illo [61 1Kb] . Et Ioannes in Epistola sua: Nolite omni spiritui credere; sed probate spiritus si ex Deo sint, quoniam multi pseudoprophete exierunt in mundum. In hoc cognoscitur spiritus Dei. Omnis spiritus qui confitetur Iesum Christum uenisse in carne ex Deo est: et omnis spiritus qui soluit Iesum ex Deo non est [62 1Kb] . Ille autem soluit Iesum qui uerbis confitetur et operibus negat ipsum. Aqua perhibet testimonium, cum quis post baptismum spiritualiter uiuens, seruat innocentiam  quam in regeneratione suscepit, uel post baptismum lapsus, aqua penitentiali se abluit. Iste testatur et sanctificatur; quoniam Christus est ueritas. Sed et Christum sanguis martyrum publice confitetur. Sic ergo spiritus iustorum, aqua penitentium, sanguis martyrum testimonium dant in terra Christum esse ueritatem, una uoce et una confessione clamantia. Ipsi etiam demones, uelint nolint, testimonium reddunt Christo. Clamant enim in Mattheo et dicunt: Quid nobis et tibi, Iesu Fili Dei? uenisti huc ante tempus torquere nos [63 1Kb] . Et in Marco clamant immundi spiritus: Tu es Filius Dei [64 1Kb] . Et uehementer Dominus comminabatur eis, ne manifestarent illum. Et item in eodem Marco alius demon: Quid mihi et tibi, Fili Dei altissimi? Adiuro  te per Deum ne me torqueas [65 1Kb] . Et in Luca: Exibant demonia a multis clamantia et dicentia: Quid nobis et tibi est, Iesu Nazarene? scimus quia tu es Filius Dei. Et increpatus non sinebat eos loqui, quia sciebant ipsum esse Christum [66 1Kb] . In Actibus etiam apostolorum cum septem filii Sceue principis tentando nomen Iesu super demoniacos inuocarent, et dicerent singuli: Adiuro uos per Iesum quem Paulus predicat, immundus spiritus dixit eis: Iesum noui  et Paulum scio: uos autem qui estis? [67 1Kb] Ecce demones reddentes testimonium Christo, non solum Paulum, sed Christum se scire profitentur. Nos autem Christiani nominis professores fidem quam profitemur uerbis, operibus diffitemur. Qui per fidem mundum uincere debebamus, per infidelitatem a mundo uincimur. Et quid putas facturus est Iudex ille terribilis in die tremendi iudicii, cum uiderit nos qui per baptismum ex Deo nati sumus, degenerantes a Patre nostro? Nonne dicturus est nobis: uos ex patre diabolo estis [68 1Kb] ? Nonne dicturus est: Ite, maledicti, in ignem eternum, qui paratus est diabolo et diabolis siue filiis eius [69 1Kb] ? Caueamus ergo, fratres, ab hac auditione mala. uincamus mundum, ne uincamur ab eo. Redeamus ad Christum  per penitentiam in fide et ueritate, ut quos sibi adoptauit in filios, faciat participes et heredes uite eterne Christus iehsu, cui est honor et gloria in secula seculorum. Amen.



SERMO XXIII. IN ASCENSIONE DOMINI.

uidentibus illis eleuatus est, et nubes suscepit eum ab oculis eorum [70 1Kb] .

Hodie factum est germen Domini in magnificentia et gloria, et fructus terre sublimis, fructus terre fructus est uteri uirginalis. Hodie impletum est uerbum illud quod predixerat Dominus per Prophetam: Nunc exsurgam [71 1Kb] , et nunc sublimabor. Exsurgam a mortuis, sublimabor in celum [72 1Kb] . Hodie  consummatur et perfecte clauditur tua inconsutilis tunica, Christe Iesu, id est integritas fidei Christiane, quia post predicationem, post tentationes, post miracula, post laborem, post mortem et ignominiam crucis, post gloriam resurrectionis, postquam operatus fuisti salutem in medio terre [73 1Kb] , tandem ostendisti te Deum et Dominum celi, ponens nubem ascensum tuum, et ambulans super pennas uentorum [74 1Kb] . Caro itura ad Patrem, que non erat a Patre prius, per gloriam resurrectionis omnem infirmitatem exuit. Accinxit se potentia amicta lumine sicut uestimento [75 1Kb] . Decebat enim ut Filius hominis, impleta obedientia propter quam uenit, se in ornatu plenioris glorie paternis aspectibus  presentaret. Hoc Daniel quandoque presenserat dicens: Aspiciebam in uisione noctis, et ecce Filius hominis ueniebat in nubibus celi: usque ad Antiquum dierum peruenit, qui dedit ei potestatem et honorem et regnum eius quod non corrumpetur [76 1Kb] . Caro Christi prius mole nostre mortalitatis aggrauata, postquam gloria et honore coronata est, postquam decorem et fortitudinem induit, celos potenter ascendit. Descendit in carnem, ut carnales in carne doceret, ut eos de carne transferret ad  spiritum. Unde et Apostolus dicit, innuens glorificationem carnis: Et si cognouimus Christum secundum carnem; sed iam non nouimus [77 1Kb] , quod eris et celi Dominus per erem libere et potestatiue ascendit, qui de ere eiecerat principem huius mundi, et erias potestates sue cruci affixerat. Nemo ascendit in celum, nisi qui de celo descendit [78 1Kb] . Ideo enim descendit ut ascenderet, et ut secum ascendendo nos traheret. Cum exaltatus, inquit, fuero a terra, omnia traham ad meipsum [79 1Kb] . Deus immensus erat, neque crescere, neque ascendere poterat. Ut ergo cresceret, minoratus est paulo minus ab angelis. Ideo autem ascendit, ut in sua ascensione angelicam transcenderet dignitatem. Apparuit quidem humanitas et benignitas Christi in  natiuitate ipsius, apparuit potentia et gloria ipsius in resurrectione eiusdem. Sed in eius ascensione precipue nobis gaudendum est: in qua nobis aperta est uia uite, roborata est fides, firmata est fiducia nostra, ut illuc eamus quo transiit caput nostrum, sine membris suis caput esse non potest. uolo, inquit, Pater ut ubi ego sum, illic sit et minister meus [80 1Kb] . Ob reuerentiam suam exauditus est filius, et uoluntate labiorum suorum non fraudauit eum Pater. Ubique nobis ministrat, ubique salutis nostre negotium benigne procurat. uado, inquit, parare uobis locum; et si abiero, iterum ueniam ad uos, et assumam uos ad me ipsum [81 1Kb] . Ubi enim corpus, ibi aquile congregabuntur [82 1Kb] . uerbum Christi  est: Nemo uenit ad me, nisi Pater meus traxerit eum [83 1Kb] : sed et nemo uenit ad Patrem, nisi traxerit eum Filius.

Resurrectionem Christi probat eius ascensio: et inde nobis potentissime gaudendum est, quia per unam firmatur alterius fides. Quis enim crederet resurrectionem, nisi eam probasset ascensio? In multis argumentis apparuit post resurrectionem: sed ualidissimum argumentum resurrectionis fuit ascensio. Nunquam caro Christi in celum ascendere potuisset, nisi eam uirtus resurrectionis glorificasset, atque illam ab omni mortalitatis onere immunem et liberam reddidisset. In resurrectione quatuor conferuntur, subtilitas, agilitas, claritas et  immortalitas. Subtilitatem exhibuit Christus, ubi clausis ianuis ad discipulos intrauit [84 1Kb] ; agilitatem, ubi super aquas pedibus ambulauit [85 1Kb] ; claritatem, ubi in monte Thabor facies eius sicut sol resplenduit [86 1Kb] ; immortalitatem, cum mortuus a mortuis resurrexit [87 1Kb] . Ista quatuor simul in se demonstrat, dum ad Patrem redit, dum ad celos adeo potestatiue ascendit. Hodie eleuatus est sol, et luna stetit in ordine suo, quia Christo hodie ascendente, luna, id est Ecclesia secundum ordinem Dei in sanctitate  et religione firmata est. Omnes antiqui ad inferos descendebant, descendit Christus ad nos, et docuit uias innocentie et munditie, ut per ipsum et ad ipsum omnes qui uixerint munde, innocenter ascendant. uerbum Prophete est: Quis ascendet in montem Domini: aut quis stabit in loco sancto eius? Innocens manibus et mundo corde [88 1Kb] . Secundum diuersitatem meritorum, est et diuersitas premiorum his qui ascendunt in montem Domini, et in tabernaculum Dei nostri. uerbum Christi est: In domo Patris mei mansiones multe sunt [89 1Kb] . Nam et in arca Domini mansiuncule erant et tristega. Exoneremus, queso, fratres, corda nostra ad Deum cum manibus, imaginemur et formemus in cordibus nostris celsitudinem throni, thronum Dei et Agni,  ministerium assistentium angelorum, hominum, patriarcharum, prophetarum cuneos, senatum apostolorum, martyrum choros, coronas uirginum. Hec omnia formantes desiderio aspiremus cum eo, qui circuibat immolans in tabernaculo Domini hostiam uociferationis cantans et psalmum dicens: Quam dilecta tabernacula tua, Domine uirtutum, concupiscit et deficit anima mea in atria Domini [90 1Kb] . Si apud Christum thesaurus noster est, sicut Apostolus dicit: Scio cui credidi et certus sum, quia potens est depositum meum seruare in illum diem [91 1Kb] : sit ibi cor nostrum, ubi est thesaurus noster. Disponamus ascensiones in corde nostro, et si non possumus corporaliter ascendere, saltem recordatione et desiderio  celestium spiritualiter ascendamus, sicut ille qui dicit: Hec recordatus sum et effudi in me animam meam, quoniam transibo in locum tabernaculi usque ad domum Dei [92 1Kb] . Et: Memor fui Dei et delectatus sum, exercitatus sum, et defecit spiritus meus [93 1Kb] . Quid est quod dicit, concupiscit anima mea? Et iterum: Memor fui Dei et delectatus sum, et defecit spiritus meus? Quia in hac uita mortali aut potius in hac morte uitali comprehendere, aut cogitare non sufficimus gloriam illam, quam nec oculus uidit, nec auris audiuit, nec in cor hominis ascendit que, Deus, preparasti diligentibus te [94 1Kb] . Porro cum reformauerit Deus corpus humilitatis nostre configuratum corpori claritatis sue [95 1Kb] , tunc omnia implebit in nobis, qui omnia fecit pro nobis. Et hoc est  quod Apostolus ait: Christus qui descendit, ipse est qui ascendit, ut adimpleret omnia [96 1Kb] que adimplere uoluit: natiuitatem scilicet, resurrectionem, ascensionem, ut renascentes a peccato, resurgentes a morte anime resurgamus de uirtute ad uirtutem, donec uideatur Deus deorum in Sion. Benedictionem dabit legislator [97 1Kb] , cum implebit omne animal benedictione [98 1Kb] , cum dicet: uenite, benedicti Patris mei, percipite regnum Dei, quod uobis paratum est ab origine mundi [99 1Kb] . Christus a schola illa discipulorum  suorum corporaliter recessurus ad tempus, quasdam primitias eis benedictionis eterne largitur, sicut scriptum est: Et benedicens eis ferebatur in celum, ut omnia impleret benedictionibus suis: omnia opera sua in benedictione compleuit, qui est benedictus in secula Christus iehsu Dominus Deus noster. Amen.



SERMO XXIu. IN DIE PENTECOSTES.

Charitas Dei diffusa est in cordibus nostris, per Spiritum sanctum, qui datus est nobis [100 1Kb] .

Filius Dei prius legatione sua functus est, ueniens ad nos, ueniens querere et saluare quod perierat. Nunc autem Spiritus sanctus fungitur ad nos legatione sua, ut nos in salute confirmet. Datus est  nobis Filius, datus est et nobis Spiritus sanctus. Quod datus sit Filius, testatur Isaias: Puer, inquit, natus est nobis, et Filius datus est nobis [1 1Kb] . Quod datus sit nobis Spiritus sanctus, testatur Apostolus: Gratia, inquit, diffusa est in cordibus nostris per Spiritum sanctum, qui datus est nobis. Dedit itaque Deus nobis Filium, dedit et Spiritum sanctum. Et quid ei remansit? Si auderem dicere, nimis et plus quam nimis prodigus est sui Dominus Deus. O quam magnificus et uiuificus! O quam mirabilis es, Deus, in donis tuis. Domine, quid est homo quod magnificas eum? quid est homo quod memor es eius, aut filius hominis quia uisitas eum [1* 1Kb] ? uere uisitas; nam ad eius uisitationem et consolationem  modo mittis Filium; modo Spiritum sanctum, te ipsum reseruans ei ad habendum, ad possidendum, et eternaliter perfruendum. Misisti nobis, Domine, Filium tuum non ad dominandum, sed ad seruiendum. ueni, inquit, non ministrari, sed ministrare [2 1Kb] , sed ut salua dignitate tua et Filii tui loquar, uenit Filius tuus ut sordes nostras purgaret, ut tanquam seruus abiectus et uilis manibus suis sordes nostras ablueret. Non abhorreat, queso, Christianus hec uerba. Nam que stercora, que cloace, que putredo cadauerum, quis sanguis menstruate, aut quis uomitus oanis immundior est quam conscientia peccatoris? Isaias ait: Os meum repletum est uomitu sordium [3 1Kb] . Sane de corde impii quasi de cenoso lacu et scatenti putredine immunde cogitationes  exhalant, et peccatorum abominationes horrende scaturiunt. Nonne fetent iniquitates nostre coram quo immunde etiam sunt iustitie nostre? Si mihi non creditis, audite Isaiam: Omnes, inquit, iustitie nostre sicut pannus menstruate. [4 1Kb] Ut ego uerbo Apostoli utar: Christus purgationem peccatorum faciens lauit nos ab immunditiis nostris in sanguine suo [5 1Kb] . Quia uerbo Filius nostram operatus est salutem in medio terre [6 1Kb] , et iam ad Patrem ascenderat, necessarium erat ut mitteretur Spiritus sanctus ut  confirmaret quod operatus fuerat a templo suo quod est in Ierusalem [7 1Kb] , quia fides inde habuit initium et processum.

Erant siquidem adhuc teneri et paruuli filii adoptionis, quos Christus in carne sua uerbo uite genuerat, ut essent aliquod initium creature eius [8 1Kb] . Ecclesia militans in terris, adhuc tenera et nouella plantatio erat. Unde sponsa, id est Ecclesia celestis in Canticis dicebat: Soror nostra paruula est, et ubera non habet [9 1Kb] . Adhuc apostoli erant, quibus lacte opus erat. Ideoque, mittitur Spiritus sanctus qui eos in fide ex qua iustus uiuit nutriat, quousque crescat in uirum perfectum, donec Christus formetur in eis [10 1Kb] . Missus est Spiritus paracletus, qui interpretatur aduocatus, tanquam paruulorum nutritor  et tutor, tanquam aduocatus eorum in causa pupillari, ut in omni consistorio, in omni pretorio pro illis ante reges et tyrannos seculi constanter et efficaciter allegaret. Sic enim Pater orphanorum et Iudex uiduarum quandoque eis predixerat: Cum steteritis ante reges et presides, nolite cogitare quid aut qualiter respondeatis. Dabitur enim uobis, etc. Adiungit: Non enim uos estis, qui loquimini, sed spiritus Patris uestri qui loquitur in uobis [11 1Kb] .

Iam sane aduersus electos Dei super hereditate illorum, que sui Patris sanguine rubricata eis erat, et regali priuilegio confirmata, tyranni gentiles et principes Iudeorum calumniam suscitabant. Iudeus limites hereditarios decurtabat dicens; quia tantummodo  notus esset in Iudea Deus [12 1Kb] . Gentiles autem de quibus Filio suo predixerat Deus: Postula a me, et dabo tibi gentes hereditatem tuam, et possessionem tuam terminos terre [13 1Kb] , Christum Dei Filium et heredem, Christianos heredes Dei, coheredes autem Christi [14 1Kb] , faciebant exheredes. Hodie itaque uenit iste legisperitus et legislator, et in manu eius ignea lex [15 1Kb] . uenit in igne et in linguis, ut legem igneam lingue ignee loquerentur. Spiritus sanctus ignis est; amor enim ignis est. Sicut autem ignis non potest non ardere, sic Spiritus sanctus non potest non ardere, et calefacere: Nec est qui se abscondat a calore eius [16 1Kb] . Ille magnus artifex cui ignis in Sion, et caminus eius in Ierusalem [17 1Kb] , hoc igne probat et confirmat uasa sua, que composuit  ad decorem domus sue. Petrus prius erat uas molle et luteum; nec reddebat sonum integrum; sonus uasis minime cocti erat in Petro, dum ad uocem ancille Christum tertio abnegabat [18 1Kb] . Postquam uero uirtute indutus est ex alto, tanquam uas perfectissime coctum reddebat sonum integrum et perfectum. Prohibentibus enim principibus sacerdotum et Romanis imperatoribus ne annuntiaret uerbum Dei, pulsatus dicebat: Oportet nos magis obedire Deo quam hominibus [19 1Kb] . Ecce quomodo ignis  Spiritus sancti roborauerat Petrum. Ignis isteaccendit, confirmat, et erudit. Ignis ex communicatione non minuitur: diuidens, prout uult, non minuitur: diuisiones enim gratiarum sunt, diuisiones ministrationum et diuisiones operationum, sed hec omnia operatur unus atque idem [20 1Kb] semper immutabilis apud quem non est transmutatio, nec uicissitudinis obumbratio [21 1Kb] . Ignis iste deuorat et consumit ligna, fenum, stipulam, id est peccata in nobis. Aurum uero et lapides pretiosos ardore suo probat, et probando purificat. Hic est ignis altaris, de quo legitur in Apocalypsi, quod cum angelus accepisset thuribulum aureum, et impleuisset illud de igne altaris, et misisset in terram, facta sunt tonitrua, et sonitus, et uoces, et fulgura [22 1Kb] . Angelus  enim magni consilii aureum thuribulum immaculatissimi corporis sui hoc igne compleuit; assumptusque in celum fecit quod predixerat: ueni ignem mittere in terram: et quid uolo nisi ut ardeat [23 1Kb] ?

Misit itaque ignem in terram et facta sunt tonitrua in comminationibus, fulgura in miraculis, pluuie in doctrinis, sonitus et uoces in predicationibus. Sic ergo factus est repente de celo sonus. Hic est sonus de quo scriptum est: In omnem terram exiuit sonus eorum [24 1Kb] . Sed unde ueniebat hic sonus? de cithara Domini propter quam dicitur: Exsurge, gloria mea, exsurge, psalterium et cithara [25 1Kb] . Estne ibi aliquis sonus? imo multiplices soni. Septem ibi sunt. Octauus autem qui complet diapason beatorum  in octaua est, quando per omnes uicos Ierusalem cantabitur Alleluia [26 1Kb] . uultis audire septem chordas cithare, siue septem sonos in chordis? Magister huius celestis musice per organum sancti Spiritus Isaiam, omnes has septem uoces una descensione continuat dicens: Et requiescet super eum spiritus sapientie et intellectus, spiritus consilii et fortitudinis, spiritus scientie et pietatis, et replebit eum spiritus timoris Domini [27 1Kb] . Prima chorda, id est spiritus timoris grauem sonum reddit, quia testimonio apostoli: Timor penam habet [28 1Kb] . Secunda chorda est spiritus pietatis; cuius sonus dulcissimus est. De hoc sono dicit Sapientia: Spiritus meus super mel dulcis [29 1Kb] . Chordam timoris pietas temperat, ne desperet. Chorda scientie sequitur: que acuta est et pietatis chordam dirigit,  ne aberret. Sequitur chorda fortitudinis, que quidem robusta est, et confirmat chordam scientie, ne uacillet. Et ne fortitudo aliquid immoderantius aut intemperantius agat, apponitur chorda consilii, que quidem subtilis est. Et ne consiliorum deliberationes in suis subtilitatibus euanescant, chorda intellectus apponitur, que plurimum discreta est. septimum sonum reddit sapientie chorda, que stabilis est et longa, suauis et fortis. Sapientia enim attingit a fine usque ad finem fortiter, et disponit  omnia suauiter [30 1Kb] . Sicut autem Spiritus sanctus habet harmoniam suam, et exercet psalterium iucundum cum cithara, sic et spiritus malignus habet sonos et uoces in Dei offensionem, et anime perditionem. uis audire perditionem? uis audire septem uoces aut chordas, et octauam penis interminabilibus et tormentis eternis? uoces in cithara diaboli sunt confuse, discordes et rauce. Prima chorda est superbia, secunda inuidia, tertia inanis gloria, quarta tristitia, quinta auaritia, sexta luxuria, septima acedia, diabolus olim citharizare incipiens: Ponam, inquit, sedem meam ab aquilone, et ero similis Altissimo [31 1Kb] . Nimis ab alto et abrupto incepit. Ideo chorde rupte sunt et cithara effracta est, et cathedra pestilentie, in qua sedere proposuerat,  euersa est.

Descendit itaque hodie Spiritus sanctus in igne et in sono. In igne, ut apostoli possent alios in Christi amore accendere; in sono, ut in spiritu uehementi possent Dei magnalia predicare. Porro non est in nobis ignis hodie, non est sonus. Ignem altaris Domini conuertistis in ignem alienum, id est amorem Dei in amorem terrenum. Hic est ignis malitie. Hic est ignis a quo deuorantur Nadab et Abiu, filii Aaron [32 1Kb] . Hic est ignis quo Abimelech succendebat oppidum Thebes [33 1Kb] . Hoc igne Amalecite succendebant Siceleg [34 1Kb] . Inimicus enim humani generis apponit assidue nobis ignem et stipulas tentationis, ut in nobis accendat et subruat domum  Dei. De hoc igne pessimo scriptum est: Supercecidit ignis, et non uiderunt solem [35 1Kb] . Supercecidit ignis malitie, et non uiderunt solem iustitie. Addicti eramus obsequio Christi; nunc autem lentescimus in uia eius: imo nugis otioque uacamus. Certe otiositas inimica est anime teste Hieronymo. Peccatum Sodomorum fuit otiositas et abundantia panis [36 1Kb] . Queritur Aegisthus quare sit factus adulter.


In promptu causa est: desidiosus erat. OuID. De rem. amor. 161.


Cernis ut ignauum corrumpunt otia corpus,
Et capiunt uitium, ni moueantur, aque. Ibid., De Pont. eleg. 6.

De talibus legitur: In labore hominum non sunt, et cum hominibus non flagellabuntur [37 1Kb] : imo cum demonibus.  Electi eramus in sortem Domini, ut meditaremur in lege Domini, et delectaremur in ea, ut possemus dicere cum Propheta: Quomodo dilexi legem tuam, Domine? tota die meditatio mea est [38 1Kb] . In capite libri scriptum est de beatitudine uiri qui meditatur in lege Domini die ac nocte [39 1Kb] . Scriptum est: Maledictus omnis qui facit opus Dei negligenter [40 1Kb] . uereor ne maledictio hec illos respiciat, qui Deo seruiunt negligenter et ficte. Ubi enim est fictio, non est Deus, non est Spiritus sanctus. Legitur enim quia  Spiritus sanctus discipline effugiet fictum [41 1Kb] . Si caritas Dei diffusa esset in nobis, lex Dei omni mundano desiderio nobis esset acceptior. Nunc autem legis Dei obliti fabulosis narrationibus occupamur, currentes ad uanitates et insanias falsas. Narrauerunt, inquit, mihi fabulationes, sed non ut lex tua [42 1Kb] . Porro ex quo populus Isrel cepit negligere legem Dei, et lentescere in obseruantia mandatorum eius, statim datus est in manus Chusan Rasathaim, in manus Eglon, Moab et Philisthiim. Ex quo enim cessamus ab instantia diuini officii, statim iugo grauium uitiorum atque tyrannidi spirituum malignorum subiicimur. Dina, filia Iacob, egreditur ut uideat ludos alienigenarum: et statim a Sichem filio Hemor concupiscitur, rapitur, opprimitur, defloratur [43 1Kb] .  Sic et anima, que de domo Domini egreditur ad illecebras huius mundi, a spiritu maligno rapta opprimitur, oppressa polluitur. Sedet Iacob domi, et gratiam paterne benedictionis acquirit; uenatur foris Esau, et cum patris benedictione primogenita sua perdit [44 1Kb] . Inueniuntur hodie clerici in plateis, non in ecclesiis. Dispersi sunt, inquit propheta, lapides sanctuarii in capite omnium platearum [45 1Kb] . Contra prohibitionem Domini uectes, quibus arca defertur, ab annulis extrahuntur. uacemus ergo lectioni, meditationi, et orationi, sine intercessione orantes, dicit Apostolus [46 1Kb] . Et in cantico Ezechie: Sicut pullus hirundinis sic clamabo, et meditabor ut columba [47 1Kb] . Diffundat caritatem suam in cordibus nostris caritas Deus, ut seruiamus in sanctitate et  iustitia coram ipso, omnibus diebus nostre uite [48 1Kb] . Amen.



SERMO XXu. DE EODEM FESTO.

Nunquid poteris coniungere septem micantes Pleiades? Nunquid alligabis rhinocerota loro tuo, ne frangant glebas uallium tuarum? [49 1Kb] .

uerba sunt Domini loquentis ad beatum Iob, et querentis utrum possit sibi iungere et counire dona Spiritus septiformis, que per septem pleiades designantur. Hunc spiritum Christus ab eterno habuit, et homo factus eumdem sine mensura recepit, ipsumque aliis secundum mensuram donationis sue distribuit. Quod spiritum septiformem acceperit,  ostenditur uerbo Isaie qui dicit: Apprehendent septem mulieres uirum unum in die illa, etc. [50 1Kb] ; et ut nos declaratio sermonum eius illuminet plenius et instruat apertius, de Christo loquens: Requiescet, inquit, super eum spiritus sapientie et intellectus, spiritus consilii et fortitudinis, spiritus scientie et pietatis; et replebit eum spiritus timoris Domini [51 1Kb] . Isti sunt septem oculi super lapidem unum; septemque lucerne in candelabro aureo, sicut Zacarias commemorat [52 1Kb] . Cum Filius sit a Patre, et Spiritus  sanctus ab utroque procedat, postquam Filius officium sue legationis impleuerat, decebat ut et Spiritus sanctus mitteretur. Prius siquidem dederat Christus apostolis Spiritum sanctum: quod patenter indicabat perfectio sanitatum. Sed hodie datus est ei Spiritus sanctus ad usum, ad auxilium, ad solatium, ad miraculum, ad acquisitionem gentium, ad salutem omnium populorum. Datur Spiritus sanctus, ad emundationem, ad innouationem, ad iustitiam, ad exsultationem. Cor mundum crea in me, Deus: ecce cordis mundatio. Spiritum rectum innoua in uisceribus meis: ecce anime sanctificatio. Redde mihi letitiam salutaris tui: et spiritu principali confirma me: ecce cordis mundatio. Spiritum rectum innoua in uisceribus meis: ecce innouans rectitudo.  Spiritum sanctum tuum ne auferas a me [53 1Kb] : ecce anime sanctificatio, quia templum Dei et templum demoniorum simul esse non possumus. Mundatus et lotus postulat ut ambulet uias rectas, ne ad actus extraordinarios iterum reuertatur. Innouatur corde per rectitudinem, operatur letitia salutaris, confirmanda spiritu principali. Custodi uas tuum in sanctificatione, et habes Spiritum. Non facias proximo quod tibi non uis fieri, et habes spiritum rectum. Exhibe te coram Deo et proximo deuote humilem, et habes spiritum principalem. Spiritus rectus datur in catechismo, Spiritus sanctus in baptismo, spiritus principalis in confirmatione. Quotquot ergo baptizati sumus in Christo, Christum induimus [54 1Kb] ; et  induti sumus uirtute ex alto. Christus qui accepit Spiritum, non ad mensuram, dedit dona hominibus, et adhuc donare non cessat. Omnes de plenitudine eius accepimus [55 1Kb] , nec est qui se abscondat a calore eius [56 1Kb] . Cuius ignis in Sion et caminus eius in Ierusalem [57 1Kb] . Hic est ignis quem Christus uenit mittere in terram. Unde et in linguis igneis super discipulos suos hodie apparuit, ut legem igneam lingue ignee predicarent. De hoc igne legitur in Apocalypsi: Cum compleuisset angelus thuribulum de igne altaris, facta sunt fulgura, uoces et tonitrua [58 1Kb] . De hoc igne dicit Ieremias: De excelso misit ignem in ossibus meis et erudiuit. In Christo siquidem Spiritus sanctus plene et corporaliter habitauit. Ipse autem de Spiritu suo super omnes effudit. Effundam,  inquit, de spiritu meo super omnem carnem [59 1Kb] , effundit et infudit, alii plus alii minus. uerbum Apostoli est: Unicuique datur manifestatio spiritus ad utilitatem [60 1Kb] ; et: Unusquisque proprium donum habet ex Deo: alius quidem sic, alius uero sic [61 1Kb] . Et subiungit: Diuisiones gratiarum sunt, et diuisiones ministrationum sunt, et diuisiones operationum: unus autem et idem spiritus, diuidens singulis, prout uult.

 Propter has diuisiones carismatum designatur Spiritus sanctus, nunc per ignem, nunc per oleum, nunc per uinum, nunc per aquam. Ignis est, quia semper ad diligendum accendit, quia semel eo accensus ardere, id est ardenter diligere non desistit. Ignem, inquit, ueni mittere in terram et quid uolo nisi ut ardeat [62 1Kb] ? De hoc igne dicit Moyses: Ignis semper ardebit in altari [63 1Kb] . Et Ieremias: Fuctus est in corde meo quasi ignis exestuans, claususque in ossibus meis, et defeci non sustinens [64 1Kb] . Spiritus sanctus oleum est ratione diuersarum similitudinum. Natura enim olei est quod inter omnes liquores superiorem locum semper tenet. Sic et gratia Spiritus sancti, qui abundantia sue pietatis merita supplicum excedit et uota, excellentior est omnibus  donis et omnibus bonis. Oleum medicinale est, quia dolores mitigat, sed et Spiritus sanctus uere oleum est, quia consolator est, qui consolatur nos in omni tribulatione nostra [65 1Kb] . Oleum naturam habet immiscibilem: nam et Spiritus sanctus fons est, cui non communicat alienus. Oleum aquis omnibus superfertur; nam et Spiritus sanctus ferebatur super aquas [66 1Kb] . Antequam Petrus accepisset Spiritum sanctum, erat caro eius infirma, ad uocem ancille timens et negans; sed postquam indutus est uirtute ex alto, et unxit eum oleo Deus misericordie sue, immutata est caro propter oleum, atque, iuxta uerbum Isaie, datum est ei oleum gaudii pro luctu, et pallium laudis pro spiritu meroris. Hoc est  oleum letitie, quo Christus unctus est pre participibus suis [67 1Kb] , abundanter et super effluenter infusum est oleum capiti nostro, id est Christo; unguentum uero quod erat in capite descendit non solum in barbam, sed etiam in oram uestimenti [68 1Kb] . Hec est unctio de qua Ioannes in canonica Epistola loquens, ait: Unctio quam accepistis a Deo, maneat in uobis. Et non erit uobis necesse ut quis uos doceat, quia unctio eius docebit uos de omnibus [69 1Kb] .

Habemus itaque quia Spiritus sanctus nunc per ignem, nunc per oleum designatur. Bis enim est datus Spiritus sanctus apostolis: prius ante passionem, secundo post resurrectionem. Nam et Dauid bis unctus fuisse legitur, et in ueste sacerdotali  coccus bis tinctus apponebatur. uide quanta est ardoris materia in apostolis: non sufficit oleum infundere, nisi oleum calefiat; non sufficit ignem apponere, nisi ignis olei infusione accendatur. Hoc igne ardentes discipuli, ibant gaudentes a conspectu concilii, in tribulationibus gloriantes [70 1Kb] . Unde et uox Principis apostolorum hec erat: Si pro Christo patimini, beati [71 1Kb] . Non solum, inquit, datum est uobis ut credatis in ipsum, sed ut patiamini pro  ipso [72 1Kb] . Ut ergo reddat Spiritus sanctus testimonium spiritui nostro, hodiernam solemnitatem Spiritus sancti toto spiritu ueneremur. Si enim honorem impendimus sanctis, oportet sanctificationem omnium diligentius et deuotius honorare. Dulcis quedam natura est in Deo Spiritus sanctus, benignitas Dei, caritas Dei, et ipse Deus. Charitas, inquit, Apostolus, diffusa est in cordibus nostris per Spiritum sanctum, qui datus est nobis [73 1Kb] . Spiritus sanctus se ipsum dat nobis; nec dedignatur auctorem muneris se ipsum conferre in munere suo. Sane uasa nostra mundanda et euacuanda sunt a peccato; alioquin, oleum stare necesse est. Non introibit sapientia in maleuolam animam [74 1Kb] ; nec Spiritus sanctus aliquam in se recipit fictionem. Nulla est  conuentio lucis ad tenebras, celi ad cenum, balsami ad uenenum, Spiritus sancti ad peccatum. Spiritus sanctus est uinum quod letificat cor hominis [75 1Kb] , nec mittitur hoc uinum in utres ueteres. Spiritus sanctus est aqua: Qui sitit, inquit, ueniat et bibat. Flumina de uentre eius fluent aque uiue [76 1Kb] . Spiritus sanctus super mel dulcis: oremus ergo in spiritu humilitatis Spiritum sanctum, per quem hodie celi firmati sunt, per quem hodie celi distillauerunt a facie Dei Sinai, ut hodie immittat cordibus nostris rorem benedictionis, stillicidia spiritualium donorum, pluuiamque uoluntariam ad abluendum conscientias nostras; infundat oleum letitie et ignem sui amoris in cordibus nostris iehsu Christus, quem unxit Pater, in quo posuit unctionis et  benedictionis plenitudinem, ut de plenitudine eius acciperemus; cui est honor et gloria in secula seculorum. Amen.



SERMO XXuI. IN DIE TRINITATIS.

Qui est, misit me ad uos [77 1Kb] .

uerba sunt Moysi loquentis ad populum. Nihil competentius conuenit Deo quam esse, qui solus uere est, per quem solum est quidquid est. Quid tamen sit cogitari non potest. Unde et temerarium credo fari de ineffabili, de incogitabili cogitare. Testimonio Salomonis: Scrutator maiestatis opprimetur a gloria [78 1Kb] . Quantumcunque studeas et labores  comprehendere quid sit Deus, tanto amplius deficis in teipso. Ascendet homo ad cor altum, et exaltabitur Deus [79 1Kb] : humana conditio semper appetit alta sapere. Sic fecerunt de quibus Apostolus dicit: Euanuerunt in cogitationibus suis [80 1Kb] . Non enim caro et sanguis potest hanc scientiam reuelare; sed Filius Dei potest cui uoluerit reuelare. Queramus igitur ab eo dicentes: Rabbi, ubi habitas: Domine, ostende nobis Patrem [81 1Kb] . Ipse autem cum sit in accubitu suo, respondebit et dicet: ueni, et uide:  nescis quia ego in Patre et Pater in me est [82 1Kb] ? Expedit nobis Dei notitiam implorare, non per nos, sed per eum qui est Dei uirtus et Dei sapientia, ne uaga et temeraria libertate inania meditemur. Deus si quidem simplex est, purus est, integer et perfectus, constans sibi, nil trahens sibi de temporibus aut de locis, nil habens quod in numerum transeat, nichil habens quod ab eterna immutabilitate recedat: magnus est, et magnitudinis eius non est finis [83 1Kb] . Inestimabilis est, et incomprehensibilis est, et incogitabilis, quia non habet eternitas initium, nec infinitas terminum, nec immensitas modum. Si cogitamus eum, cogitamus non sicut est, sed ex parte, sicut cogitare sufficimus, qui a cogitatione deficimus. Intelligendus est sine forma uisibili, sine  specie corporali, sine compositione partium, sine distinctione membrorum: omnino liber a lege temporis, ab omni mutabilitate et conditione quietis. Creatorem per creaturas quali modo possumus inuenire. Omnia enim opera Dei subtiliter attendantur, quasi quedam uerba et signa, quasi quedam certa documenta sint, que gloriam de nobis enarrant, atque in rerum ordinatione uirtutem diuine potestatis annuntiant. Sic uenitur per notitiam creature ad notitiam Creatoris, sicut Apostolus loquens ad Romanos dicit: Quod notum est Dei, manifestum est illis. Inuisibilia enim ipsius a creatura mundi, per ea que facta sunt, intellecta conspiciuntur: sempiterna quoque uirtus eius est diuinitas [84 1Kb] . Mens enim humana considerans cursum rerum et  ordinem, inuenit unum omnium esse rectorem, unum esse omnium principium. Illud etiam principium nititur comprehendere, cum sit ipsum incomprehensibile, priusque suum inuenit defectum quam perueniat ad perfectum.

Humana itaque ratio suum imperfectum considerans, nec illud principium ualens comprehendere, intelligit esse aliquid supra se quod non potest apprehendere, et certissime comprehendit ipsum esse incomprehensibile. Quedam itaque species est notitie Dei, scire quod non possit sciri; quod non possit omnino Dei notitia comprehendi. Expressa huius rei similitudo est, quod aliquis stans in littore maris, et eius latitudinem uidens, latitudinis  tamen finem uidere non potest. Ulterius enim se mare diffundit in latum quam uisus extendatur in longum. Scit itaque ille homo ex defectu proprii uisus aliquid maris esse ultra, et supra quam uidere ualeat, cuius comprehensioni non sufficit.

Unde cum maris magnitudo appareat ex eo quod uidetur, et ex parte comprehenditur; eius tamen immensitas ex eo quod omnino uideri non potest, amplius innotescit. Est equidem supra hominem, omnemque uirtutem humani transcendit  ingenii comprehendere naturam Diuinitatis. Donum autem optimum, donum perfectum est, descendens a Patre luminum [85 1Kb] , in Patre intelligere Filium, et in utroque Spiritum sanctum. Non potest hec scire aut alium docere, nisi ille solus qui docet hominem scientiam [86 1Kb] : cuius unctio de omnibus docet [87 1Kb] . Plato inter philosophos scientia et opinione precipuus, cum circa libros Moysi multam diligentiam adhibuisset, gloriatus est se inuenisse unum quod omnia operatur; sed se non posse inuenire tertium confitetur. Porro illi qui in schola Christi eruditi sunt, uenerantur et predicant trinitatem in Deo, et unitatem essentie quam philosophus somniauit quidem; sed quia euanuit in cogitationibus suis, eam non potuit inuenire. Ideoque ille discipulus,  qui de pectore Christi familiarius, et plenius celestis scientie fluenta potauerat, sacramenta trinitatis et unitatis in Deo manifestissime declarabat, cum diceret: Tres sunt qui testimonium dant in celo, Pater, uerbum, et Spiritus Sanctus: Et hi tres unum sunt [88 1Kb] . Confiteor tibi, Pater celi et terre, quoniam abscondisti hec a sapientibus et prudentibus, et reuelasti ea paruulis [89 1Kb] . uita siquidem eterna est nosse te, Deus Pater, et quem misisti Iesum Christum [90 1Kb] . Sacri tamen apices, tam generationem Filii quam processionem Spiritus sancti manifeste declarant. Nam de generatione Filii scriptum est: Egressus eius a principio a diebus eternitatis [91 1Kb] . Ipse etiam Dei Filius, cum sit Dei uirtus et  Dei Sapientia, de sua ineffabili natiuitate satis euidenter loquitur dicens: Nondum erant abyssi, et ego iam concepta eram: nondum fontes aquarum eruperant: nondum montes graui mole substiterant: ante omnes colles ego parturiebar. Quando preparabat celos, aderam, Deus: quando appendebat fundamenta terre, eram cum eo cuncta disponens [92 1Kb] . De generatione Filii dicebat Isaias: Generationem eius quis enarrabit [93 1Kb] ? Et beatus Iob: Radix, inquit, sapientie cui reuelata est? [94 1Kb] Latet enim ab oculis hominum, et a uolucribus celi abscondita est, id est angelis Dei. De Spiritu sancto scriptum est: Spiritus Domini super me eo quod unxerit me; ad euangelizandum pauperibus misit me [95 1Kb] . Et beatus Iob: Spiritus Domini fecit me, et spiraculum omnipotentis uiuificauit  me [96 1Kb] , et ut ostendat quod ille Spiritus sit factor omnium, subdit: Ecce et me, sicut et te fecit Deus.

Frequenter itaque in sacro eloquio pluralitatem inuenis in personis, ut ibi: Faciamus hominem ad imaginem et similitudinem nostram [97 1Kb] . Unitatem etiam inuenis in essentia, cum subiungitur: Et creauit Deus hominem ad imaginem suam; ad imaginem Dei creauit illum. Notatur in Genesi pluralitas personarum, ubi dicitur, quia pluit Dominus super Sodomam et Gomorrham ignem et sulphur a Domino [98 1Kb] . Quis est ille Dominus, qui pluit a Domino, nisi  Filius a Patre? De quo Psalmista: Dixit Dominus Domino meo, etc. [99 1Kb] . uis totam Trinitatem uidere in sacris apicibus manifestissime declaratam? Psalmographus dicit: uerbo Domini celi firmati sunt, et spiritu oris eius omnis uirtus eorum [100 1Kb] . Item in Isaia loquitur Dei Filius dicens: Ego sum primus et nouissimus, manus mea fundauit terram, et dextera mea mensa est celos. Antequam fierent, ibi eram; et nunc Dominus Deus misit me, et Spiritus eius [1 1Kb] . Ecce fluuius egrediens de loco uoluptatis ad irrigandum faciem terre, Trinitatis uidelicet scientia, per quam nos Deus educit de tenebris ignorantie in admirabile lumen suum [2 1Kb] . Summum enim lumen, imo uita eterna est cognoscere Creatorem suum; in tribus personis cognoscere Trinitatem,  et in Trinitate adorare unitatem. Sed queris: Quomodo Trinitatem inueniam, ubi non est nisi unitas, ubi non est nisi simplex et unissima, ut ita loquar, identitas? Cum Trinitas sine numero esse non possit, et unitas numerum non admittat, quomodo est numerus? Nunquid est numerus sine numero, aut unitas numerosa? Nunquid unitas transit in numerum, aut ab unitate numerus absorbetur, ut que sunt tria sint unum? Porro tres personas in una substantia numeramus, et in tribus personis unam substantiam adoramus. Unum et trinum predicamus Dominum, ita quod in Trinitate nulla confusio sit: et sic trinitatem confitemur in personis, ut nullum fiat preiudicium unitati.  Tanta siquidem unitas est in Deo, ut nil inuenias in eo nisi unum. Si bonum, si beatum, si sapientem, si omnipotentem, uel quid consimile Dominum esse dixeris, licet talia multiplices, nichil addis. Ipse omnia est, sicut dicit Apostolus [3 1Kb] , ex quo omnia, per quem omnia, in quo omnia. Ex quo omnia creabiliter, non materialiter uel seminaliter. Per quem omnia, ut ipsum omnium auctorem intelligas. In quo omnia, non quasi in loco, sed in uirtute et potentia. Sicut enim est quod in loco non est: ita cogitandus est quod nusquam sit qui non clauditur loco et nusquam non sit qui non excluditur loco. Quodam autem sublimi et ineffabili modo, sicut omnia in ipso sunt, sic ipse in omnibus. Cum autem Christus reformauerit corpus humilitatis  nostre configuratum corpori caritatis sue, cum aperuerit oculos cordis nostri, cognoscemus eum sicut cogniti sumus, non per corporalem uisionem, ut Moyses in Sina, non per imaginariam, ut Ioannes in Apocalypsi, non in enigmate sicut Ezechiel in Lumbari, in Nouacula, in Sartagine; sed uidebimus lumen in lumine, Filium in Patre, Spiritum sanctum in utroque: et hec est uita eterna. Hec est beatitudo interminabilis, gloria indeficiens, et letitia consummata. Quam nobis prestare dignetur Filius Dei iehsu Christus: cui  est honor et gloria et benedictio in secula seculorum. Amen.



SERMO XXuII. IN FESTO S. IOANNIS BAPTISTAE.

Inter natos mulierum non surrexit maior Ioanne Baptista [4 1Kb] .

uerbum Salomonis est: Laudent te labia proximi tui, et non tua [5 1Kb] . Si laus expetenda est, non est expetenda a se ipso, sed ab ore proximi. Gloriosior tamen est laus procedens de ore Altissimi: Non enim qui se commendat, ille probatus est, sed quem Deus commendat [6 1Kb] . Si linguis loquamur hominum et angelorum, non poterimus explicare  ad plenum Ioannis merita, atque in Ioanne Christi preconia. Laus Ioannis celebris est in Euangelio, quia, ubicunque occurrit mentio de Ioanne, commendatur a Christo. Non ergo mendicat laudis humane suffragia, qui laudatur a Deo, qui dicere potest: In Domino laudabitur anima mea [7 1Kb] . Commendat Ne Dominus dicens: uidi te iustum coram me [8 1Kb] . Commendat Abraham faciens ei promissiones benedictionis in futuris generationibus [9 1Kb] . De beato etiam Iob loquens ad Satan, magnificat eum quod non sit similis ei in terra: uir simplex et rectus et timens Dominum [10 1Kb] . De Moyse etiam dicit: Si quis fuerit inter uos propheta, loquar ei in uisione uel per somnium [11 1Kb] . At non talis seruus meus Moyses, qui in omni  domo mea fidelissimus est: Ore ad os loquar ei [12 1Kb] . Dauid quoque cum ipse dicit: Deus laudem meam ne tacueris [13 1Kb] ; laudatur a Domino dicente: Inueni uirum secundum cor meum [14 1Kb] . Testimonio Dei magni fuerunt isti, et multi alii [15 1Kb] . Sed eiusdem testimonio: Inter natos mulierum non surrexit maior Ioanne Baptista. Illi laudum et preconiorum congregauerunt diuitias, iste supergressus est uniuersos; cuius natiuitas per Gabrielem archangelum annuntiata est, sicut et natiuitas Christi, cuius nomen uocatum est ab angelo, priusquam in utero conciperetur; intra Sancta sanctorum prenuntiatur, in utero sanctificatur, ut dicere possit: Ab infantia creuit mecum sanctitas, et ab utero matris mee egressa est mecum. Fuit itaque factus antequam  natus, et ideo processu temporis plus quam sanctus. Ioannem magnificant et extollunt apud Deum et homines, miraculum in conceptione, gaudium in natiuitate, sanctitas in conuersatione, humilitas in sublimitate, ueritas in predicatione, zelus in contritione, constantia in passione. Ioannes adhuc etatis tenere, uite tamen erat austere. Cumque illi dignitate successoria, atque iure hereditario pontificales infule deberentur, stolas auro textas cilicio posthabuit, et teneros artus zona pellicea, pilorum  asperitate, ciborum austeritate cohibuit. Qui, cum esset sanctificatus ab utero, innocentissimum corpus suum multipliciter castigauit, extenuauit, afflixit, et in omnibus nobis formam sancte conuersationis exhibuit Ioannes; quasi quidam limes Noui et ueteris Testamenti. Sicut scriptum est: Lex usque ad Ioannem. Missus est a Deo ante Christum, quasi umbra ante lucem; uox ante uerbum, seruus ante dominum, angelus ante Deum, amicus ante sponsum, preco ante iudicem, miles ante regem, precursor ante redemptorem, aurora ante diem, lucifer ante solem, lucerna ante meridiem. Missus est in Spiritu et uirtute Elie, ut conuerteret corda patrum in filios [16 1Kb] . Ipse est Angelus Dei, de quo scriptum est: Ecce ego mitto Angelum meum, qui  preparabit uiam ante te [17 1Kb] ; hunc parauit Dominus lucernam Christo suo, ut alios illuminans pararet Domino plebem perfectam. Et tu, inquit, propheta Altissimi uocaberis; preibis enim ante faciem Domini parare uias eius [18 1Kb] . Et subiungit: Ad dandam scientiam salutis plebi eius [19 1Kb] . Nos ergo magnificentiam glorie sanctitatis in Ioanne loquamur, quam si non possumus imitari, studeamus tamen cum gaudio admirari. Si non possumus splendere ut lucerna quam preparauit Dominus Christo suo, ambulemus saltem in splendoribus huius lucerne. Quod Ioannes lucerna sit perhibet ille cuius testimonia credibilia facta sunt nimis [19* 1Kb] ; Christus scilicet in Euangelio loquens: Erat, inquit, Ioannes lucerna ardens et lucens [20 1Kb] . Erat Ioannes quasi lucerna sub  modio, dum adhuc in utero matris clausus, ardebat desiderio Domini sui uenientis et in occursum suum gestiens exsultabat [21 1Kb] . Sed lucerna que tunc erat sub modio, ponenda erat super candelabrum, ut luceret omnibus qui in domo sunt [22 1Kb] ; et que illuminabat tunc solum modium, totum mundum nouis irradiatura est fulgoribus. Nonne modium suum illuminabat qui matri sue, mediante Spiritu sancto, tanti sacramenti notitiam reuelabat? Et unde hoc mihi, dixit Elisabeth, ut ueniat Mater Domini mei ad me [23 1Kb] ? Quis tibi indicauit, o mulier sancta, quod ueniret ad te Mater Domini tui? Ut facta est, inquit, uox salutationis tue in auribus meis; exsultauit infans in gaudio, in utero meo [24 1Kb] . Ardebat itaque Ioannes, quia de excelso missus fuerat ignis per os Gabrielis  in aluum uirginis, ut per os uirginis ad paruulum ueniens sanctus Spiritus ardorem infunderet, ipsumque lucernam Domino prepararet. Anima Ioannis liquefacta est, ut Maria locuta est. Spiritus sanctus qui plenissime habitabat in uirgine, procedit de uirgine in Ioannem, de Ioanne in Elisabeth et Zacariam. Ex quo exsultauit spiritus Marie in Deo salutari suo [25 1Kb] , statim ad ipsius aduentum Ioannes exsultauit in utero; exsultauit et mater. Prophetauerunt pater et mater; omnes repleti sunt Spiritu  sancto. De uentre Marie flumina fluunt; erat enim fons aque uiue saliens in uitam eternam [26 1Kb] . Ignis Spiritus sancti omnes, qui in domo erant, uehementer accendit; nec est inter eos qui se abscondat a calore eius [27 1Kb] . Omnes ardent, omnes lucent. uis uidere Ioannem ardentem? Ardebat et exsultabat in occursum Domini nondum natus. Non est auditum a seculis, quod aliquis in utero exsultaret. Post natiuitatem uero ardebat proposito et studio sanctitatis. Ardebat contra impios zelo, et constantia libere correctionis. Ecce quomodo ardebat; lucebat autem uite merito, lucebat uerbo, lucebat exemplo. Nonne lux erat quod angelico promissus est oraculo, quod nominatus ab angelo: quod conceptus est miraculo: quod sanctificatus in utero?  Nonne lucebat uitam in terris angelicam ducens, propter carnem in carne uiuens, et ab humane salutis ministerio nunquam cessans, nunc Ecclesiam catechizans, nunc per penitentiam nuntians, nunc predicando corrigens, nunc baptizando emundans, et in omnibus plebem perfectam Domino parans. Erat, inquit, Ioannes lucerna ardens et lucens [28 1Kb] . Quidam lucere appetunt, sed ardere non curant. Ardere enim, melius est quam lucere. Ignem, inquit, ueni mittere in terram, et quid uolo nisi ut ardeat [29 1Kb] ? Utrumque bonum est; sed ardere magis expedit. Qui ardet et non lucet, sibi et non alii proficit. Qui lucet et non ardet, aliis et non sibi proficit. Qui autem lucet simul et ardet quod debet Deo  et homini simul in se perficit. Quia luna suum aliunde lumen uindicat: ideo nunc magna, nunc parua, nunc nulla est. Sol uero quia per se simul lucet et ardet, semper in sui luminis plenitudine perseuerat. Stultus ergo merito lune comparatur, quia propriam conscientiam et famam ponit in labiis alienis. Ideoque Salomon dicit: Sapiens permanet ut sol; stultus autem ut luna mutatur [30 1Kb] . Qui laudis aliene beneficio lucet sicut luna nunc erigitur, nunc deprimitur, nunc magnus est, nunc modicus siue nullus, secundum quod circa eum blandiens adulatio, uel mordens detractio uariatur. Non sic Apostolus, qui glorians de testimonio conscientie sue dicebat: Pro minimo mihi est ut ab homine iudicer, aut ab humano die [31 1Kb] . Lucebat olim ille filius ire, ille filius  perditionis, qui de celo corruit; unde et Lucifer uocabatur, nunc autem Noctifer siue Tenebrifer; qui si arsisset, nullo unquam in tempore cecidisset. Huius uestigia sequuntur, qui potius eligunt lucere quam ardere, religiosi apparere quam esse: sed ardebunt igne illo, qui preparatus est diabolo et angelis eius [32 1Kb] , cuius flamma non exstinguetur, cuius fetor occidit, cuius ardor mortificat; mori tamen eum, qui patitur, non permittit; a quo nos auertat Sanctus ille sanctorum, qui hodie mirificauit et magnificauit in terris sanctum suum Iesum Christum,  cui honor et gloria in secula seculorum. Amen.



SERMO XXuIII. DE SS. PETRO ET PAULO.

uidi coniunctos uiros, et angelus Domini locutus est dicens: Isti sunt uiri sancti facti amici Dei.

Qui sunt isti uiri coniuncti, nisi reuerendi principes terre, atque Ecclesie Petrus et Paulus, quos eadem fides coniunxit, quos eadem ciuitas, eadem conuersatio, eadem dies sub eodem tyranno pati in martyrio cequauit? Quia tamen multipliciter coniuncti sunt, dignum est ut sit eorum coniuncta solemnitas, ut cum uterque honore sit dignus per se, eis titulus honoris ad gloriam duplicetur. Decet  sane nos prosequi eos preconio, quorum patrocinio indigemus, si tamen tam honoratis principibus preconium aut honorem impendere digni sumus. Nimis enim honorati sunt amici tui, Deus: nimis confortatus est principatus eorum [33 1Kb] . Christus Saulum in Paulum, Cepham conuertit in Petrum: nam de ipsis quandoque propheta predixerat: Et uocabit seruos suos nomine alio [34 1Kb] . Tu es, inquit, Petrus, et super hanc petram edificabo Ecclesiam meam [35 1Kb] . Petra siquidem erat Christus [36 1Kb] , suumque nomen communicat Petro, ut Petrus petra sit: nam sicut a petra sitienti populo aqua in deserto profluxit, ita et a Petro aliis in fide arescentibus salutifere fidei confessio emanauit. Christus ascensurus in celum Petro  suas oues pascendas agnosque commisit; atque post parue nauicule regimen, eidem gubernaculum magne nauis, id est, totius Ecclesie magisterium mancipauit. Petro tanquam optimo dispensatori claues domus sue tradidit. Iustitia Petri tantam iudicandi obtinuit potestatem, ut de eius arbitrio celeste iudicium pendeat; nec a Petri sententia etiam angelus appellare presumat. Interrogatus a Domino Petrus quem eum dicerent homines: breui confessionis compendio diuine maiestatis arcanum declarat in Christo. Non reuelauit tibi hoc, Petre, caro et sanguis: caro enim et sanguis non possidebunt regnum Dei, sed Spiritus Dei Patris, qui in celis est [37 1Kb] . Mirabilis piscator, qui olim profunda equoris scrutabatur, inscrutabile sacramentum  deitatis in Christo fideliter confitetur. Interrogante Domino: Petre, amas me [38 1Kb] ? Petrus trinam negationem trina negotiationis confessione deleuit. Cum Christus de sacramento sue carnis et sanguinis loqueretur, quidam abierunt retro: multi enim cum Christo ambulant, donec ad edendum carnem eius et sanguinem ueniatur. Querente Domino nunquid reliqui uellent abire, Petrus tanquam petra fidei, et publice ueritatis assertor respondens pro omnibus: Domine, inquit, ad quem ibimus? uerba uite eterne habes [39 1Kb] . Ac si diceret: Non in solo  pane uiuit homo, sed in omni uerbo quod procedit ex ore Dei [40 1Kb] . Quam dulcia faucibus meis eloquia tua super mel ori meo [41 1Kb] . Quid mihi est in celo, Domine, et a te quid uolui super terram [42 1Kb] ? Celum et terra, er et mare obediunt Petro: Simonem enim Magum ab ere precipitat, Tabitham de terra suscitat, super aquas ambulat, Ananiam et Saphiram tanquam Dominus uite et mortis uiuentes mortificat; celum uero potestatiue claudit et reserat. Audiuimus de Petro, uultis audire de Paulo. Audiuimus de uiro hoc quanta mala fecerit in Ierusalem, qui non solum per Ierosolymam, sed per totam Iudeam insania ferebatur, ut Christi membra laniaret in terris. uerumtamen spirans minarum et cedis in discipulos Domini, a Domino in discipulum  adoptatur; toto pectore uirus exhalans, et blasphemando nomen Domini, de uase blasphemie factus est uas electionis ut nomen Domini portaret coram regibus. Ubi ergo abundauit delictum, superabundauit et gratia [43 1Kb] : ideoque mutatus in alterum uirum dicebat: Fidelis sermo, et omni acceptione dignus, quoniam uenit Dominus iehsu saluos facere peccatores, quorum primus ego sum [44 1Kb] . Paulus dum adhuc conuersaretur in terra, raptus in tertium celum, in schola sancte Trinitatis didicit quod ei aliis communicare non licuit. Si ergo nobis aperuit que mens humana non potest comprehendere, quanta sunt ea que nobis prohibitus est aperire? Quia Paulum schola celestis instruxerat, ei tanquam idoneo doctori Dominus magisterium ecclesiastice  instructionis iniunxit. Quod Elymam percussit [45 1Kb] , quod Eutychum morti abstulit [46 1Kb] , quod famem, quod nuditatem, quod sitim, quod omnia fere humane conditionis pericula pro Christo sustinuit, et cetera que in Actibus apostolorum leguntur Paulo cedunt ad cumulum glorie et honoris. Nulla erit Petri excusatio, qui post agnitam ueritatem retro abiit, post manum missam ad aratrum, retrospexit, et ingratus accepte gratie crimen apostasie commisit. Paulus etiam post lapsum dicit: Blasphemus fui, sed misericordiam consecutus sum, quia ignorans feci [47 1Kb] . Ignorantia Paulum excusat, fecitque ignorantia in Paulo, ut blasphemia hec non esset in Spiritum sanctum, que est irremissibilis.  Ille lapsus est, iste prostratus, uterque infirmatus, ut fortior surgeret et perfectus. Pluuiam uoluntariam segregauit Deus hereditati sue, et infirmata est, tu uero perfecisti eam [48 1Kb] : nam uirtus in infirmitate perficitur [49 1Kb] . uere uiri misericordie sunt isti, tantam et tam inestimabilem misericordiam consecuti. Petrus de sua stabilitate presumens, ibi grauius cecidit, ubi fortius stare promiserat: tamen post detestabilem apostasie reatum magistrum fidei et ecclesiastice dignitatis obtinuit principatum.  Paulus cecitate percussus, et deiectus in terram ad tertium celum tollitur, ut ineffabilem celestis curie gloriam purgatiore mentis oculo contempletur. Credo, fratres, dum istorum gloriosam mortem recolimus, quod omnium apostolorum et martyrum gloriam promouemus; istos enim tanquam martyres, et apostolorum apostolos ueneramur. O beatum martyrium! o gloriosa mors, que efficit immortales commorientes Christo, et complantati similitudini mortis eius ei modo conregnant! uisi sunt oculis insipientium mori, et estimata est afflictio exitus eorum [50 1Kb] : sed beati qui in Domino moriuntur [51 1Kb] . Obdormierunt in Christo, ut Christi fierent coheredes. Cum enim dederit dilectis suis somnum, ecce hereditas Domini [52 1Kb] . In pace in idipsum  dormiam et requiescam [53 1Kb] . uiriliter et usque ad mortem laborauerunt in uinea Domini Sabaoth: sed Amodo iam, dicit Spiritus, ut requiescant a laboribus suis: opera enim illorum sequuntur illos [54 1Kb] . Quid est opera eorum sequuntur eos? Dominus hoc exponens: Date, inquit, eis de fructu operum suorum, et laudent eos in portis opera eorum [55 1Kb] ; porta est exitus uite.

Et quid est uite exitus homini iusto, nisi porta mortis, et porta uite? Scriptum est: Non timebit iustus, cum loquetur inimicis suis in porta [56 1Kb] . Non timebat B. Martinus, cum loqueretur inimico astanti in porta: Quid hic, inquit, astas, cruenta bestia, nil in me funestum reperies. Secure poterat psallere et dicere cum Propheta:  Conuertere, anima mea, in requiem tuam, quia Dominus benefecit tibi; quia eripuit animam meam de morte, oculos meos a lacrymis, pedes meos a lapsu [57 1Kb] . Dicant et apostoli nostri: Anima nostra, sicut passer, erepta est de laqueo uenantium. Benedictus Dominus, qui non dedit nos in captionem dentibus eorum [58 1Kb] . O draco pessime, quem Dominus formauit ad illudendum [59 1Kb] , tu beatis apostolis machinabaris interitum, sed interitus eis uersus est in triumphum. Fecerunt sibi de necessitate uirtutem: peccati meritum in premium mutauerunt. Sic ergo reddit Dominus mercedem laborum sanctorum suorum; eiusque pro meritis retribuit abundanter Dominus potens, liberalis et diues. Amen dico uobis, super  omnia bona sua constituet eos: bona scilicet, que nec oculus uidit, nec auris audiuit, nec in cor hominis ascendit que preparauit Deus diligentibus se [60 1Kb] . Hec est mensura plena, et coagitata et supereffluens; pax scilicet Dei que exsuperat omnem sensum [61 1Kb] . Ecce uiri misericordie, quorum iustitie obliuionem non receperunt, cum semine eorum penmanent bona [62 1Kb] . Iustitiam hominis triplici ex causa delet obliuio. Si enim in iustitia tepidus es, Dominus ex ore suo te euomit, et sic obliuiscitur iustitie  tue. Si auerteris a iustitia tua, omnium iustitiarum tuarum quas fecisti non recordatur, et sic iustitia tua sub obliuione relinquitur. In hypocrisi iustitie tue recepisti mercedem tuam, et hec iustitia apud Deum memoriam non meretur. Cum semine, inquit, eorum permanent bona. Exiit Christus seminare semen suum. Christi semen est iustorum generatio in fide, sicut scriptum est: Potens in terra erit semen eius: generatio rectorum benedicetur [63 1Kb] . Benedicetur hec generatio, quia isti sunt semen cui benedixit Dominus. De semine rectorum iterum loquens dicebat: Semen seruorum tuorum possidebit terram, et qui diligunt nomen eius habitabunt in ea [64 1Kb] . Sane Christus, cum esset primogenitus in multis fratribus [65 1Kb] , quasi sine semine moriturus dicebat:  Singulariter sum ego, donec transeam [66 1Kb] . Dicebat itaque  ut fratres semen fratris mortui suscitarent [67 1Kb] . Illi ergo quos Dominus uocat fratres, et de quibus dicit: uade et dic fratribus meis, etc. [68 1Kb] . Et extendens manus in discipulos: Isti sunt, inquit, fratres mei [69 1Kb] . Nos pro Christo tanquam fratri suo, et non sibi per gratiam paruulos genuerunt. Nemo enim dicit: Ego sum Pauli, ego sum Cephe, ego sum Apollo [70 1Kb] , quia omnes sumus Christi. Semen et heredes Christi per adoptionem; filii et nepotes apostolorum per predicationem. Porro filii degeneres, et omnino hereditate indigni sumus: qui tanquam mulieres et paruuli imbelles patrum nostrorum bella triumphosque laudamus, et calicem uerbi salutaris abhorrentes  accipere, in tentationibus etiam modicis a pusillanimitate spiritus, et in tempestate subuertimur. Isti siquidem in suo sanguine fidei testimonium reddiderunt. Utinam nos salutem in aqua et spiritu testimonium perhibere possimus! Moyses quidem uenit in aqua tantum: isti uenerunt in aqua et sanguine, in aqua penitentie, et sanguine passionis. Spiritus etiam sanctus tertius testis eis non defuit: nam Spiritus est qui testificatur [71 1Kb] . Scriptum est autem: Qui Spiritum Christi non habet, hic non est eius [72 1Kb] . Sapientia Dei Christus iehsu est. Ipse est qui dicit: Spiritus meus super mel dulcis [73 1Kb] . uere magnifice et multipliciter dulcis. O quam magna multitudo dulcedinis tue, Deus [74 1Kb] , per quam apostolis et martyribus etiam ipsa mortis amaritudo dulcescit.  Quid agimus, fratres? uidemus apostolos passione transisse in gloriam; nos autem tepidi et remissi, sequimur uanitates et insanias falsas, sperantes obtinere sine penitentia ueniam, sine labore premium, sine tribulatione coronam. Unum precor. Si uolumus intelligere patientiam Christi, per quam ad penitentiam misericorditer nos exspectat: sentiamus saltem flagella ipsius, in quibus nos erudiat, sueque saluberrime uoluntati consentire compellat,  et eueniat quod ipse loquitur per prophetam: In manu, inquit, forti et brachio extento, et in flagello meo regnabo super uos, et subiiciam uos sceptro meo, et inducam uos in uincula federis mei [75 1Kb] . Quod ipse in his qui penitentiam differunt, implere dignetur Christus iehsu, cui sit honor et gloria in secula seculorum. Amen.



SERMO XXIX. IN EODEM FESTO.

Duo ubera tua sicut hinnuli capree gemelli qui pascuntur in liliis [76 1Kb] .

Sponsus in Cantico amoris sponsam alloquitur, comparans duo ubera eius duobus hinnulis capree  gemellis, etc. Hec duo ubera, duo apostoli sunt, quorum hodie solemnitas celebratur: in qua potamur ab uberibus consolationis eorum. Isti sunt reges et principes terre, de quibus scriptum est: Constitues eos principes super omnem terram [77 1Kb] . Et licet sint reges, tamen ubera sunt, quia lacte doctrine nos nutriunt, sicut legitur in propheta: Principes nutritii tui erunt, et mamilla regum lactaberis [78 1Kb] . Nonne nouitios, et quasi paruulos in fide Petrus lactare uidetur cum dicat: Quasi modo geniti infantes rationabiles sine dolo lac concupiscite [79 1Kb] ? Et Paulus: Lac dedi uobis potum, non escam [80 1Kb] : Et idem: Factus sum in medio uestri nutrix sedens, et nutriens paruulos suos [81 1Kb] . Paruulis dabat mamillam, dabat et animam, et lacte misericordie plenus  non solum misericordiam Spiritus sancti Filius desiderabat immulgere, sed se totum impendere. Ubere uberat lacte misericordie plenum, in cuius decollatione est pro sanguine lac effusum, antequam isti essent uirtute induti ex alto, antequam repente factus esset de celo sonus: antequam hec ubera lacte gratie plena essent, compatiebatur Ecclesia beatorum spirituum. Ecclesie adhuc paruule dicebat quod in Canticis legitur: Soror nostra paruula est, et ubera non habet [82 1Kb] . Christus equidem in diebus carnis sue multos genuerat filios uerbo ueritatis, sed adhuc infantuli erant, et tanquam initium aliquod creature eius [83 1Kb] . Incumbebat ergo apostolis, ut eos cum diligentia instruerent, donec adducerentur  ad perfectum, et formaretur Christus in eis. In prouectione istorum Ecclesia gloriatur se non solum adultam, sed etiam ciuitatem effectam. Ego, inquit, murus, et ubera mea turris [84 1Kb] . Isti sunt columne gemine in tabernaculo Domini, duo montes enei, due tube argentee quas fecit Moyses ad clangendum in neomeniis et bellis. Hi sunt due spice, sicut in Zacaria legitur, et duo filii olei splendoris, qui assistunt dominatori uniuerse terre [85 1Kb] . Nonne bene sunt filii olei, qui in Christi caritate  fundati et geniti, quasi olea fructifera in domo Domini [86 1Kb] tam in se quam in aliis florent et fructificant? De Ecclesia iustorum dicit Ieremias: Oliuam uberem, pulchram, fructuosam, speciosam uocauit Dominus nomen tuum [87 1Kb] . uere filii olei sunt, quos unctio docet de omnibus [88 1Kb] . Alteri, id est Petro, commissa est Iudea sterilis, scilicet et infructuosa, de qua per prophetam dicitur: Mentietur opus oliue [89 1Kb] . Paulo commissus est oleaster, id est gentilis populus oliuis pinguibus inserendus. Isti sunt uiri misericordie, tum quia misericordiam consecuti sunt, tum quia misericordia pleni sunt. Blasphemus, inquit Paulus, fui, sed misericordiam consecutus sum [90 1Kb] . Ubi abundauit delictum superabundauit et gratia [91 1Kb] . Ipse idem lugens eos qui  peccauerunt, et penitentiam non egerunt, nonne uir misericordie erat? Quis infirmatur et ego non infirmor? quis scandalizatur et ego non uror [92 1Kb] ? Isti uiri misericordie solliciti sunt de salute nostra, ut nos cum eis consummemur ad uitam. Sicut Apostolus dicit: Deus prouidet nobis, ne sine nobis consummetur [93 1Kb] . Isti duo martyres, et plusquam martyres, quia martyrum duces quasi duo oculi in corpore Ecclesie, quasi duo luminaria in firmamento celi; quia usque hodie ad iustitiam erudierunt multos, eleuati sunt in perpetuas eternitates [94 1Kb] . Letemur de honore, et glorificatione eorum, si tamen eos honorare possumus, aut digni sumus, quia nimis honorati sunt amici tui, Deus [95 1Kb] . Sufficeret solemnitas unius ad totius Ecclesie  gaudium; sed coniuncta est amborum solemnitas ad cumulum gaudiorum. Hinnuli capree gemelli iam non hinnuli, sed cerui salientes in montibus; iam non discipuli, sed magistri, et pastorum principes. Gemelli tamen, quia gloriosi principes terre, quomodo in uita sua dilexerunt se, ita et in morte quoque non sunt separati. Uno eodemque die, non reuoluto anno, sicut quorumdam mentita est iniquitas sibi [96 1Kb] , Petrus a Nerone in uaticano crucifigitur, Paulus in catacumbis, quasi morte digniori, tanquam Romanus ciuis gladio consummatur. Isti nos docuerunt legem tuam, Domine: non Platonis inuisibiles griphos, nec Aristotelis uersutias inuersare, nec prestigiosi iuris  contrarietates exponere, sed docuere nos uiuere. Bene uiuit qui ordinaliter uiuit, socialiter, humiliter: ordinaliter sibi, socialiter proximo, humiliter Deo. Habemus eos, fratres, in memoria et reuerentia, quia potentissimi sunt ut nos adiuuent apud Deum. Si mortales potentiam habuerunt, immortales potentiores effecti sunt. Et quis potentior Petro, cui terra mortuos suos reddidit, cui mare se calcabile prebuit, qui Simonem Magum leuatum in ere deiiciendo allisit, qui claues celi ita potestatiue accepit, ut sententia eius precedat  sententiam celi? Quis Petro sapientior, cui caro et sanguis non reuelauit, sed Spiritus Patris summi [97 1Kb] ? Quid Paulus, qui Elymam magum cecitate percutiens, iuuenemque lapsum de fenestra suscitans, ad tertium celum raptus, schole celestis arcana cognouit, nobisque uite scientiam attulit? Si miracula que Deus operatus est per eos recensere uelimus, non sufficeret totus dies. uere uiri misericordie, per quos misericordiam suam Dominus magnificauit, et mirificauit in nobis. Et quis grauius Petro in religione deliquit? quis extra religionem grauius Paulo? Ambo tamen non solum sanctitatem adepti sunt, sed ministerium fidei et magisterium sanctitatis. O quam pretiosa est mors sanctorum, per quam datur eterne salutis hereditas!  uisi sunt oculis insipientium mori [98 1Kb] , sed in pace dormiunt; nam et Lazarus qui amicus est dormit [99 1Kb] : Nam quum dederit Dominus dilectis suis somnum, ecce hereditas Domini [100 1Kb] . Isti sunt filii olei, uiri misericordie, hinnuli capree gemelli, due oliue, due spice, duo ubera sponse, de quorum doctrina concupiscimus sepe lac, ut crescamus in salutem, donec Christus perficiatur in nobis, et nos cum sanctis eius consummemur ad uitam, ipso prestante, cui est honor et gloria in secula seculorum. Amen.



SERMO XXX. DE SANCTA MAGDALENA.

Gaudium est angelis Dei super uno peccatore penitentiam agente, quam super nonaginta nouem iustis, qui non indigent penitentia [1 1Kb] .

Gaudeant peccatores, et maxime penitentes, quia publica peccatrix, et beata penitentrix hodie penitentie exemplum se nobis proposuit, et quanta sit circa penitentes misericordia Saluatoris ostendit. Si quis peccatorem se sentit, deuotus accedat ad memoriam peccatricis. Ut de beata uirgine taceam, que superabundanter et superaffluenter repleta est Spiritu sancto, Elias, Ieremias, Ioannes Baptista, qui sanctificati fuerunt ex utero, nostras infirmitates passi non sunt. Melius nouit misereri miserias nostras quandoque passa; et que beneficium quod a se peti uidet, in alio est experta. Credo hanc exstitisse  primipilariam, et magistram omnium penitentium in negotio celestis gratie acquirende. Exemplo et imitatione istius causam et initium habuerunt confessio latronis in cruce, supplicatio Chananee, deuotio Publicani, lacryme Petri, conuersio Pauli, Cain post peccatum suum gemuit, Esau fleuit, Iudas penituit; sed quia nullus Marie contritionem habuerit, nullus eorum penitentie fructum fecit. Multi uoluerunt placare Deum effundentes copiam lacrymarum, uerumtamen in diluuio aquarum multarum, ad eum non approximabunt [2 1Kb] . Quid enim ualent  larcryme, nisi ex corde contrito, et humiliato procedant. In Marie siquidem anima magna commotio erat, que per cordis contritionem et penitentiales lacrymas se diffundens, interiores motus anime mirabiliter exhibebat. uocauit Dominus terram et audiuit eum cum tremore. Cum auditum fecit de celo iudicium, terra tremuit, sed tremendo et penitendo purgata quieuit. Que prius fuerat sentina uitiorum, facta est Spiritus sancti sacrarium; que erat uorago flagitiorum, facta est apotheca spiritualium gratiarum: cui posita erat securis ad radicem, et ignis ad combustionem, nunc fructifera facta est in domo Domini, ut possit dicere: Audite me, diuini fructus, quia quasi rosa plantata super riuos aquarum fructificaui. Reminiscens Maria peccatorum  suorum, et iudiciorum Dei terribilium uehementi dolore concussa est. Abyssus abyssum inuocat [3 1Kb] . Est enim abyssus iudiciorum Dei, sicut scriptum est: Iudicia Dei abyssus multa [4 1Kb] . Est abyssus peccatorum de qua scriptum est: Peccator cum uenerit in profundum, siue abyssum, uitiorum contemnit [5 1Kb] . Abyssus ergo iudiciorum inuocat abyssum peccatorum, dum diuini iudicii terrore concutitur, a peccatorum recordatione turbatur: commota est ergo et contremuit terra. Horrendum enim est incidere in manus Dei uiuentis [6 1Kb] . A facie Domini mota est terra, a facie Dei Iacob. Qui conuertit rupem in stagna aquarum [7 1Kb] , id est eam que in sua malitia obduruerat, liquefecit in copiam lacrymarum. He sunt  aque, de quibus Propheta loquitur dicens: Exitus aquarum deduxerunt oculi mei, quia non custodierunt legem tuam [8 1Kb] . Iste aque de timore et humilitate hauriuntur, quasi de fontibus Saluatoris. Maria diligebat Iesum, audiensque ab eo uerba uite et terribile iudicium mortis eterne, his qui non arripiunt penitentie uiam, terrore iudicii et patrie celestis desiderio intabescens poterat dicere: Anima mea liquefacta est, ut dilectus locutus est [9 1Kb] . Ad sermones dilecti liquefacta resoluitur in aquarum affluentiam. Scriptum est enim: Emittet uerbum suum et liquefaciet ea: flabit spiritus eius et fluent aque [10 1Kb] . Sermo siquidem Domini uiuus, et efficax, et penetrabilior est omni gladio ancipiti [11 1Kb] . Quamuis enim uerba Domini sunt dulciora super mel et fauum, testimonio tamen  Ieremie sunt sicut ignis, et sicut malleus conterens petram [12 1Kb] . Unde et Psalmista dicit: Molliti sunt sermones eius super oleum, et ipsi sunt iacula [13 1Kb] . Dilecto igitur loquente, et Spiritu sancto flante, liquescit que amat, et fluunt aque, quibus irrigatur hortus deliciarum, qui austro perflatur, ut fluant aromata illius. Et he quidem lacryme melliflue sunt; etenim celi distillauerunt stillicidia super terram, quibus letabitur germinans, et, pluuiam uoluntariam segregabit Deus hereditati sue [14 1Kb] .  Utrumque irriguum assecuta est hec mulier [15 1Kb] : inferius irriguum quod eam uiuificat et fecundat. Irriguum etiam superius quod ei rorem diuine contemplationis irrorat. Si ergo que plantata fuerat in terra salsuginis per Christi gratiam transplantata est super aquam refectionis, uere mutatio hec mutatio est dextere Excelsi. Sunt qui ad penitentiam conuerti, et in melius penitendo mutari differunt et contemnunt, quibus non conuenit uox illa: Hec est mutatio dextere Excelsi [16 1Kb] . Non enim est illis commutatio, et non timuerunt Deum, ut saperent et intelligerent, et timendo ac penitendo nouissima prouiderent. Certum est autem quia initium sapientie timor Domini [17 1Kb] . Initium sapientie idem quod initium uie bone. Testimonio autem Salomonis: Initium  uie bone facere iusta [18 1Kb] . Iustitia siquidem penitentia et confessione acquiritur. Quid est enim iustitia, nisi remissio peccatorum? Dixi, inquit, Confitebor, et tu remisisti [19 1Kb] . Hec est iustitia que ambulat ante Deum, sicut scriptum est: Iustitia ante eum ambulabit, et ponet in uia gressus suos [20 1Kb] . In hac beata peccatrice occurrunt sibi, et sese osculantur iustitia et pax [21 1Kb] , iustitia scilicet et peccatricis punientis se, et pax Dei indulgentis. In hoc osculo confirmatur fedus reconciliationis. Quid enim faciet pius et misericors iudex, cum uiderit cor contritum et humiliatum, spiritumque contribulatum, peccatricem penitentem ac flentem, ac pedes eius lacrymis irrigantem? Magnus est humilitatis  fructus, nichil ea maius est in donis Dei, nichil pretiosius in thesauris Altissimi, nichil sanctius inter carismata diuine largitionis. uere apud te, Christe Iesu, est fons uite, spes indulgentie, exspectatio uenie, plenitudo misericordie, qui filiam Babylonis, tam subito facis filiam Sion; filiam perditionis, filiam gratie et salutis: nec solum filiam, sed sponsam et amicam Altissimi. Figura huius rei est, quod filius prodigus, postquam luxuriose uixerat, reuertitur ad patrem, et paterna lenitate suscipitur [22 1Kb] . Queritur ouis centesima que perierat, et ad caulas reducitur [23 1Kb] . Euerrit mulier domum suam et, accensa lucerna, drachma que erat perdita inuenitur [24 1Kb] . Nonne erat lucerna accensa in corde Marie, per quam penitentie lucebat exemplis, et desiderio diuini  amoris ardebat. Quoniam ardenter amauit, ardores sempiternos euasit. O quam melius est ardere delectabili amore, quam igne horroris et mortis ardere! Inter penitentiales lacrymas gehennale incendium exstinguitur, et efficitur fornax Babylonius uentus roris. Heu mihi, si abluerit Dominus sordes filiarum Sion, et si sanguinem lauerit de medio Ierusalem in spiritu iudicii et spiritu ardoris [25 1Kb] ! Infelix ego, quis poterit habitare cum igne deuorante, et cum ardoribus sempiternis [26 1Kb] ? Bonum esset cum Maria  purgari per penitentiam, et sic euadere horribilem et interminabilem penam. Bonum esset ardere cum Maria per caritatem, et sic euadere sempiternum ardorem. Quid est enim caritas, nisi quidam ardor ignis? Ignem, inquit, ueni mittere in terram, et quid uolo nisi ut ardeat [27 1Kb] ? Accendatur in nobis, Iesu Christe, caritas tua, ut simus sinceri, et sine offensione in die Domini, eorum participes effecti per penitentiam, quibus repromisit Dominus gloriam regni sui, cui est honor et gloria in secula seculorum. Amen.



SERMO. XXXI. IN FESTO SANCTI PETRI AD uINCULA.

 Referunt Historie quod secundus Herodes, Herodes Antipas, qui decollauit beatum Ioannem, deportatus est a Caio Cesare Lugdunum cum Herodiade, et ibi mortui sunt. Cui substitutus Herodes Agrippa, filius Aristoboli, nepos magni Herodis, et frater Herodiadis, factus est a Caio non solum tetrarcha, sed et rex totius Iudee. Hic uolens gratificare et placere Iudeis, cum occidisset Iacobum fratrem Ioannis euangeliste gladio, apposuit ut apprehenderet et Petrum, ut eum faceret spectaculum et ludibrium populo post Pascha, et tandem eum turpi morte afficeret; sed liberatus a uinculis per angelum, Herodis et Iudeorum malitiam, licet inter duos milites iaceret et a quatuor quaternionibus  custodiretur, euasit [28 1Kb] . Processu temporis cum filia cuiusdam principis Romanorum gutturnosa esset , consilio beati Alexandri pape, qui a patre puelle tenebatur in uinculis, quesiuit uincula quibus beatus Petrus olim ligatus in carcere fuerat, et tactu illorum liberata est. Propter quod et beatus Alexander liberatus a uinculis instituit hoc festum, et edificauit ecclesiam Rome, quam uocauit ad uincula S. Petri. Ieremias et alii prophete leguntur fuisse in uinculis, sed et Paulus, et Ioannes qui in Pathmos insula relegatus fuit, et Iacobus, et alii fere omnes. uerumtamen nullius uincula in tanta reuerentia habita sunt sicut uincula Petri: quod forte accidit propter predictum miraculum, aut  uincula eius in  honore habenda sunt, quia ipse est dominus uinculorum. Ipsi enim singulari priuilegio data est potestas ligandi atque soluendi [29 1Kb] . Ut ergo aliquid de uinculis Petri dicamus, uideamus qualiter et a quibus tenebatur in uinculis. Traditus siquidem erat quatuor quaternionibus militum, et iacebat in carcere tenebroso inter duos milites, uinctus catenis duabus. Hanc actualem incarcerationem Petri potest unusquisqne nostrum in se spiritualiter contemplari. Inuisibilia enim Dei a creatura mundi per ea que facta sunt, intellecta conspiciuntur [30 1Kb] . Habemus nostrum  Herodem, nostrum carcerem, nostros quaterniones. Nam quaternio nomen est officii, non numeri, sicut centurio, quinquagenarius, decanus, duumuir, triumuir. Habemus nostros milites, nostras catenas, nostrum angelum. Herodes pelliceus interpretatur, id est deceptor, quia uersutus est et uersipellis. Unde Apostolus: Non ignoramus uersutias Satane [31 1Kb] . Herodes, quandiu perigrinamur a Domino, quasi in quodam carcere, imo in carcere mortis huius, ut carcere corporis nos affligit. Unde Psalmista: Posuit me in obscuris sicut mortuos seculi [32 1Kb] . Et in carcere isto clausus Ieremias exclamare compellitur: Circumedificauit aduersum me in gyro, ut non egrediar, aggrauauit super me pedem suum [33 1Kb] . Et idem: In tenebrosis collocauit me sicut  mortuos sempiternos [34 1Kb] . Apostolus sentiens eiusdem carnis angustias conquerendo exclamat: Infelix ego homo! quis me liberabit de corpore mortis huius [35 1Kb] ? Quatuor sunt quaterniones militum, quorum unusquisque quatuor milites sub se habet. Primus quaternio superbia, secundus malitia, tertius luxuria, quartus auaritia. Superbia sub se habet inanem gloriam, arrogantiam, presumptionem, singularitatem. Inanis gloria est, cum quis de bono quod in eo est, intumescit, et ab ipsa gloria inani opprimitur, meliorem se reputans quam ipse sit. De isto dicit propheta: Superbus est Moab, et elatio eius plus quam fortitudo eius [36 1Kb] , sicut legitur de Eleazaro: qui cum elephantem occidisset, oppressus est ab  eodem [37 1Kb] . Arrogantia est, cum quis de honore et diuitiis huius seculi gloriatur, sicut Nabuchodonosor dicit: Nonne hec est Babylon magna, quam edificaui in robore fortitudinis mee, et in gloria decoris mei [38 1Kb] ? Presumptio est, cum dona que a Deo habet, sibi et non Deo ascribit, sicut philosophi gentium dicentes: Labia nostra a nobis sunt, quis noster Dominus est [39 1Kb] ? Qui cum Dominum glorie cognouissent, non tanquam Deum glorificauerunt. Singularitas est, cum quis dona spiritualia que habet a Deo recognoscens, alios in elatione conscientie sue uilipendit, sicut ille Phariseus: Gratias tibi ago, Deus, quia non sum sicut ceteri hominum, peccatores, raptores, adulteri, sicut et hic publicanus [40 1Kb] . Exemplum habes in Elia; sed familiarius in Phariseo.  Malitia sub se quatuor milites habet: seuitiam, impatientiam, audaciam, impudentiam. Sub luxuria sunt alii quatuor: ingluuies uentris, mollities uestium, immunditia carnis, resolutio otii et soporis. Sub auaritia sunt pusillanimitas, inhumanitas, contemptus Dei, et obliuio mortis. Duo milites inter quos iacet miser et incarceratus, sunt ignorantia boni et concupiscentia mali. Due catene, titillatio carnis, et amor mundi. Et quis est iste angelus, qui educit Petrum de carcere? ipse est qui educit uinctos in fortitudine, et eos qui habitant in sepulcris [41 1Kb] .  Corpora namque nostra animarum sepulcra sunt; qui portas ereas et uectes ferreos confregit [42 1Kb] , qui ponit humiles in sublimi, ut merentes erigit sospitate. Angelus iste est firma obedientia. Hec est quam premittit Dominus, quasi angelum ante faciem suam, et preparat uiam uite. Unde merito educit Simonem Petrum: Simon obediens, Petrus firmus: nam qui firmus est in obseruantia obedientie, per obedientiam de carcere liberatur, ut iam non sit ei claustrum carcer, sed thalamus quietis et paradisus uoluptatis. Transit autem primam et secundam custodiam. Prima custodia est consuetudo in peccatis; secunda, uehementia tentationis. Difficile transeuntur iste custodie: difficile est consueta relinquere, et difficile est post delicias huius seculi  duritiam et rigorem uite abstinentioris amplecti. Sed et tentationes que incessanter insurgunt, quibus demones animam impugnant, sicut expugnauerunt a iuuentute sua, difficile est euadere nisi obediendi humilitas precederet: que facit obedientem omnia sine difficultate transire. Humilitas hec est, que omnes laqueos diaboli transit. Diabolus enim laqueos habet de quibus legitur: In uia hac qua ambulabam, absconderunt laqueum mihi [43 1Kb] . Et Iob: Abscondita est in terra pedica eius, et decipula eius super semitam [44 1Kb] . Legitur quod beatus Antonius raptus a Domino in exstasim, uidit omnes laqueos inimici, et erant ualde intricati et perplexi, quia sicut Iob dicit: Perplexi sunt nerui testiculorum  Leuiathan [45 1Kb] . Et cum uideret sanctos illos intransibiles et inextricabiles laqueos, exclamauit: Domine, quis transibit laqueos istos? Et facta est uox dicens: Humilitas. Transit humilitas, ubi, fratres, superbia ad superliminare obtunditur: euadit humilitas, ubi in astutia sua malitia deprehenditur. Porta ferrea est caritas: propter fortitudinem hec alibi uocatur porta speciosa. Ista est de qua scriptum est: Hec porta Domini, iusti intrabunt in eam [46 1Kb] . Hec est porta speciosa, que in destructione Ierusalem sola remansit; nam siue fides, siue scientia euacuabuntur, caritas nunquam excidit [47 1Kb] , et ideo propter stabilitatem ferrea dicitur. Hec est que ducit ad ciuitatem habitationis. Non habemus hic manentem ciuitatem, sed futuram inquirimus [48 1Kb] , in  qua est dies sine nocte, sine labore requies, et gloria sine fine, ad quam immensa Christi caritas nos deducat, cui est honor et gloria in secula seculorum. Amen.



SERMO XXXII. IN FESTO S. LAURENTII.

Separauit Moyses trans Iordanem ad orientem plagam tres ciuitates refugii: Bosor in solitudine, in  terra campestri de tribu Ruben: Ramoth Galaad de tribu Gad: Golam et Gaulon in Basan de tribu Manasse [49 1Kb] . Tria sunt refugia, siue remedia. Primum est pro nostris, et alienis peccatis conteri: secundum est pro Christo pati: tertium ad celestium desiderium contemplatione suspendi. Notentur locorum refugii nomina, et nominum significationes, et erunt concordia et consonantia uniuersa. Primus locus est penitentium, secundus martyrum, tertius contemplatiuorum. Bosor interpretatur tribulatio, seu contritio, quia bene conuenit cordi contritio et humiliatio. Unde et hec ciuitas sita est in solitudine, qui est locus penitentis in tribu Ruben, quod interpretatur uisio filii. Quis enim potest uidere Filium, quem soli mundo corde uident, nisi qui  cordis oculos per penitentiam emundauit? Ramoth interpretatur uisio mortis, uel signum excelsum. Et quod signum excelsius, quam signum martyrum, signum crucis? De quo Isaias dicit: Leuate signum in nationibus [50 1Kb] . Et Christus: Qui uult, inquit, uenire post me, abneget semetipsum, et tollat crucem suam, et sequatur me [51 1Kb] . Galaad sonat aceruus testimonii: quod ad uniuersitatem martyrum spectat. Martyr enim idem est quod testis. Est de tribu Gad: quod interpretatur accinctus. Et quid accinctius est, quam qui accinxit fortitudine lumbos suos, a Domino precinctus uirtute ad bellum? Si gloriatur discinctus, eque etiam glorietur accinctus. Discinctus est qui semotus a turbine spiritualium preliorum  cum Maria ad pedes Iesu paci et quieti anime uacat. Hic habitat in Gaulon tertia ciuitate refugii: hic est in Basan et in tribu Manasse. Gaulon interpretatur transmigratio: quod ad eos pertinet, qui de amore huius seculi ad amorem celestium transmigrantes, quasi in exstasi spiritualiter ascendunt in montem Domini, montem diuine dulcedinis, et iucunde refectionis, ut possit dicere: In loco pascue ibi me collocauit [52 1Kb] . Ideo hec ciuitas est in Basan, quod interpretatur pinguedo, et de tribu Manasse, quod interpretatur obliuiosus. Hoc enim contemplatiuo spiritualiter conuenire uidetur, qui oblitus populum suum, et domum Patris sui, oblitus eorum que retro sunt, ad anteriora ascendendo se porrigit: cuius anima quasi ex adipe et pinguedine repleta, in sinu Rachelis, et in umbra desiderii requiescit.  Singuli istorum zelum suum habent. Primus est in suorum et alienorum dolore peccatorum, secundus in tolerantia passionum, tertius in desiderio eternorum. Primum exhibet Apostolus, ubi se carnalem reputans, et uenundatum sub peccato: Omnia, inquit, sustineo propter electos, ut et ipsi salutem consequantur [53 1Kb] . Secundum exprimit, ubi asserens se paratum alligari in Ierusalem: Non facio, inquit, animam meam pretiosiorem quam meipsum [54 1Kb] . Tertium  manifeste declaratur, ubi ad tertium celum raptus, et accensus desiderio supernorum: Cupio, inquit, dissolui, et esse cum Christo [55 1Kb] . Hoc triplici zelo immolat homo animam suam, hoc est triplex sacrificium simile. Offertur ut simila in clibano, in craticula, in sartagine. Quod in clibano coquitur, occultum est; sic et cordis contritio ei soli aperta est, cui cogitatio omnino confitetur. Quod in craticula coquitur libere omnibus patet: in quo martyrum persecutio manifesta signatur. Quod uero in sartagine frigitur quandoque apparet, quandoque absconditur secundum motus olei bullientis, sic et mentis deuotio nunc interius latet, nunc foris per uehementiam desiderii et amoris apparet. Licet enim beatus Martinus, licet Maria Magdalena oleo  caritatis intus ferueant, desideria tamen eorum per operis exhibitionem exterius prodeunt, et dum ille celum suspiciens et suspirans cum Christo esse desiderat, et illa Christum super omnia diligendo pedes osculatur, et lacrymis rigat. Loquitur ergo in clibano Paulus, in craticula Laurentius, in sartagine Maria, uel Martinus. Et quia B. Laurentii craticula totum hunc diem sibi peculiariter uindicat, de beato Laurentio et eius craticula prosequamur. Cum de craticula offerenda est simila, post aspergenda est oleo, ne ignis uehementia comburatur. In hoc sacrificio tria exiguntur, ut sit simila absque fermento, ut coquatur, ut craticula, ut oleo conspergatur. Simila est puritas conscientie, que nisi  oleo caritatis conspergatur, persecutionis igne consumitur; nam sine Spiritus sancti gratia humana non potest subsistere infirmitas: quod infertur. Petrus ante infusionem Spiritus sancti ad uocem ancille Christum negauerat: indutus autem uirtute ex alto, cum a principibus sacerdotum prohiberetur loqui in nomine Iesu: Magis, inquit, oportet obedire Deo quam hominibus [56 1Kb] . Et innuente Christo tempore passionis: Quo, inquit, uado, non potes me modo sequi: sequeris autem postea [57 1Kb] . Sed et omnibus discipulis dictum est: Sedete in ciuitate: donec induamini uirtute ex alto [58 1Kb] . Absque fermento est simila, cum pro Christo et iustitia eius quis patiatur, et non pro sua malitia. Sicut scriptum est: Si pro Christo patiamini, beati [59 1Kb] . Beati qui persecutionem  patiuntur propter iustitiam [60 1Kb] . Nemo uestrum, dicit Petrus, patiatur quasi homicida, aut fur, aut maleficus, aut alienorum appetitor [61 1Kb] . Oportet quod aspersa sint oleo; nam quidquid sine caritate obtuleris, uite meritum non habebit. uerba Pauli sunt: Si tradidero corpus meum ita ut ardeam, caritatem autem non habeam, nichil mihi prodest. Charitas autem omnia suffert, omnia sustinet, quia caritas patiens est [62 1Kb] . Ideo gloria martyrum erat, quod pro Christi nomine torquebantur. In hoc, inquit Apostolus, laboramus, et maledicimur, quia speramus  in Deum uiuum [63 1Kb] . O quam felicem debemus reputare cum qui sic materiali igne purgatus est, ut ignem purgatorium non sentiret! Terribilis est exspectatio illius, quando sedebit Dominus conflans et emundans argentum. Et purgabit, inquit, filios Leui in spiritu iudicii et spiritu ardoris [64 1Kb] . Felix cuius opus non ardebit! felix qui edificauerit aurum, argentum, et lapides pretiosos [65 1Kb] . Cum exarserit, inquit, in breui ira eius: beati omnes qui confidunt in eo [66 1Kb] . Per ignem transeundum est nobis: omnia opera nostra probabit ignis.

uereor ne aurum nostrum uertatur ibi in scoriam. Omnes enim iustitie nostre sicut pannus menstruate [67 1Kb] . Et quid miseri faciemus cum nostras purificabit iniquitates, qui etiam iustitias iudicabit?  Quidquid modo dissimulamus, quidquid uel in nobis uel in aliis dissimulando palpamus, ignis uindex, et crucians flamma consumet. Ego infelicissimus, qui non possum exiguam guttam sustinere candele ardentis, si super manum meam ceciderit, quid faciam, si me circumcingi et onerari uideo catenis ardentibus, prementibus, urentibus, et non consumentibus? Quomodo exspectabo Dominum maiestatis, iudicem uniuersitatis uenientem in spiritu furoris et turbine tempestatis, in igne sulphuris et eterni ardoris: Ignis enim in conspectu eius exardescet, et in circuitu eius tempestas ualida [68 1Kb] .

Contra hanc fragilissimam stipulam, et contra folium quod uento rapitur, accendetur ignis consumens  et deuorans usque ad inferni nouissima. O quam felix craticula Laurentii, per quam et ignis ille penalis euaditur, et eterni refrigerii quies, et eterne glorie iucunditas obtinetur! Nonne et nos ignem aliquem sustinere possemus? possemus equidem, et ignem grauissimum sepissime sustinemus. Nonne ignis est inuidia? nonne ignis est cupiditas? sed ignis iste alienus est et interficit filios Aaron. Ignis iste non fouet, sed deuorat, non illuminat, sed excecat, ut non uideamus solem iustitie. Supercecidit ignis malitie, et non uiderunt solem iuiustitie. Hunc ignem subiicit Abimelech ut incendat oppidum Thebes [69 1Kb] . Hunc ignem accendunt Amalecite, ut succendant Siceleg [70 1Kb] . Sed et  inimicus accendit in nobis stipulas, exstinguit ignem illum in nobis, quem Dominus misit in terram, et uoluit uehementer accendi. Putatis quod beatus Laurentius sustinuisset adeo patienter materialis ignis incendium, nisi arderet alio igne qui omnem malitiam alterius ignis consumeret et auferret? Naturale et physicum est quod calor calorem expellat. Ardebat itaque ignis caritatis in altario cordis eius, per quem ignis exterior uincebatur. Ignis ille de quo Moyses dicit: Ignis semper ardebit in altari, sacerdos subiiciet ligna [71 1Kb] . Forte  huic igni ligna subiecerat: diuque hunc ignem fouerat summus ille beatus sacerdos Sixtus, uel ministerio beati Sixti summorum sacerdotum summus: de quo scriptum est: Ignem misit Dominus in ossibus meis et erudiuit me [72 1Kb] , et insistunt ministri Satane. Contumelia et tormento interrogabant martyrem Christi: martyr stat. afflictus siquidem, sed inuictus. Carbones suggerunt, excitant flammas, furcis ferreis et ardentibus attrectant membra illius. Ille memor passionum Christi, et eius passionibus condelectans, suorum dolorum obliuiscitur, propriique corporis cruciatum non curat, quia peregrinatur a corpore: nec attribuendum est hoc stupori, sed amori; nec insensibilitati, sed caritati: nec enim sensus doloris amittitur, sed submittitur, et quidquid  potest humana malitia pro Christi amore contemnitur. Ecce quomodo aspersa, et superaspersa est oleo simila beati Laurentii; nisi oleum esset, procul dubio omnino cremaretur et tota deficeret. Nec autem uncta oleo exsultationis, non solum in tormento exsultat, sed tortori insultat: Assatum est, inquit, iam uersa et manduca. Ecce quanta est fides sanctorum: ecce quanta est in fide uirtus, in uirtute uictoria. Sancti, inquit, per fidem uicerunt regna [73 1Kb] . Per fidem, inquit. Nam hec est uictoria, que uincit nundum, fides nostra [74 1Kb] . Mundus fidem expugnat tripliciter: per prudentiam, per potentiam, per obstinaciam. Fides autem triplici modo uincit mundum: per stultitiam, per patientiam, per  operum gratiam. Per stultitiam uincit prudentiam; nam cum filii huius seculi prudentiores sint filiis lucis in generatione sua [75 1Kb] , placuit Deo per stultitiam predicationis saluos facere credentes [76 1Kb] . Predicamus, inquit Apostolus, Christum crucifixum: Iudeis quidem scandalum, gentibus autem stultitiam [77 1Kb] . Per patientiam uincit potentiam. In patientia, inquit, uestra possidebitis animas uestras [78 1Kb] . Idem: Nolite timere eos qui corpus occidunt: anime autem non habent quid faciant [79 1Kb] . Per operum gratiam uincitur obstinacia. Quis enim adeo est obstinatus, ut eum ad amorem Christi sancta et miraculosa opera non inducant? Hec est pugna Gedeonis in tubis, in lagunculis, in lucernis [80 1Kb] . In tuba  predicationis; in laguncula que frangitur, martyrium corporis; in lucerna miraculorum exhibitio. Et que testa, quod uitrum fragilius carne nostra? Ideo et merito caro nostra est et laguncula. Si non possumus ascendere in montem martyrii, quia non omnes capiunt uerbum illius perfectionis uite, saluemur saltem in Segor modica ciuitate [81 1Kb] . Pugnemus in tubis, in lagunculis, et lucernis aduersus Madianitas cum Gedeone. Sit tuba nostra in  hymnis, et psalmis et canticis spiritualibus; frangamus uasa ista fictilia uigiliis, ieiuniis, disciplinis. Ardeant lucerne uestre coram hominibus, ut uideant opera uestra, et glorificent Patrem uestrum qui in celis est [82 1Kb] . uideant etiam Madianite, et fugiant qui oderunt Dominum a facie eius. Ecce tres ciuitates refugii: penitentie contritio, carnis afflictio, uite celestis affectio. Ecce tria sacrificia: simila in clibano per occultam cordis contritionem: in craticula per corporis afflictionem: in sartagine per ebullientis et estuantis desiderii uoluntatem. Quia ergo non habemus hic ciuitatem manentem, sed futuram inquirimus [83 1Kb] , fugiamus, fratres, ad ciuitates refugii, ut per eas redeamus ad illam ciuitatem a qua nunc exsulamus, cuius mansio est in gloria et honore,  in pace et quiete, in eterna beatitudine et interminabili iucunditate. Ad quam nos ducat et introducat iehsu Christus: cui est honor et gloria in secula seculorum. Amen.



SERMO XXXIII. IN ASSUMPTIONE BEATAE MARIAE.

Gaudeamus omnes in Domino, diem festum celebrantes, etc. [84 1Kb] . Gaudent angeli, quia Christi Mater hodie in celum assumpta est. Cum homines gaudeant, qui semper sunt in tristitia et merore, quomodo non gauderent angeli, quorum natura est gaudere, quorum conditio tristitiam non admittit? Qui gaudent super  uno peccatore penitentiam agente, quomodo non gauderent super Matre Dei celos ascendente? quare non gaudeant angeli, cum gaudeat Dominus angelorum? Gaudet Christus, et Matri sue hodie festinus occurrit: nec dedignatur sue legi satisfacere: per quam parentes honorari precipit. Dauid qui Christi figuratiuam gerebat imaginem, gaudebat et psallebat coram arca ueteris testamenti [85 1Kb] . Putatis quod non gaudeat Christus coram arca noui testamenti, coram cella aromatum, coram propitiatorio exauditionis, coram sacrario Spiritus sancti? Gaudeant angeli, et occurrant domine sue, regine angelorum, mediatrici Dei et hominum. Attendant quid olim fecerit Ioannes, dum adhuc esset in utero matris  sue. Quamuis esset clausus et nondum productus in lucem, gaudens tamen gestiebat in occursum Marie [86 1Kb] . Anima pueri liquefacta est, ut Maria locuta est. Liquefiant angeli, et uocem Marie audituri, et Marie presentia fruituri. Gaudeant pro se, gaudeant pro nobis: pro se, quia suam in celo recipiunt aduocatam. Neminem, queso, moueat, fratres mei, quod Mariam uoco reginam angelorum et dominam.

 Gloriantur angeli se illam habere dominam, quam Dominus angelorum sibi elegit in matrem: Ipsa quanto gloriosius et ineffabilius peperit filium et heredem Dei, tanto differentius, et pre cunctis gloriosius nomen hereditauit. Magnum et gloriosum est in angelo quod factus est Dei minister. Procul dubio maius et gloriosius est in Maria, quod facta est Dei Mater. Sicut Apostolus dicit: Nec oculus uidit, nec auris audiuit, nec in cor hominis ascendit, quanta sunt que preparauit Deus diligentibus se [87 1Kb] . Si Deus preparat tam pretiosa diligenti se, quanta putatis preparat gignenti se? Cui angelorum dictum est: Spiritus sanctus superueniet in te, etc. [88 1Kb] ? Adhuc eminentiorem uobis demonstro prerogatiuam. ueni, electa mea, et ponam in te thronum meum. Cui  angelorum dictum est unquam tam uenerabile, tam amabile, tam familiare uerbum: ueni, inquit, electa mea, ueni [89 1Kb] . uocatio est ad supereminentem glorie mansionem. Multi quidem sunt uocati; pauci uero electi [90 1Kb] . Ista est uocata et electa, non solum electa, sed et preelecta. Elegit eam Deus, et preelegit eam. Beata, Domine, quam elegisti, habitabit in atriis tuis, imo si uerba Domini attendamus, habitabit in ea, et ponet in ea thronum suum, quoniam elegit eam in habitationem sibi. Hec requies mea in seculum seculi: hic habitabo, quoniam elegi eam [91 1Kb] . O uirgo uirginum! O uirginum decus! uidebaris derelicta eo tempore quo fructus uentris tui, fructus terre sublimis ascendit in celum; sed  non uocaberis ultra derelicta, et terra tua non uocabitur amplius desolata, sed uocabitur uoluntas Dei in ea, et terra tua inhabitabitur. Habitabit enim iuuenis in uirgine, et habitabit in te filius tuus [92 1Kb] . Et hoc est quod ipse dicit: ueni, electa mea, et ponam in te thronum meum, ut tecum sim, et tecum quiescam. Sunt alii throni quidem scilicet diuini spiritus multa Deo familiaritate coniuncti: sed beata Maria longe coniunctior est filio suo, cum sint duo de carne una. Hanc prerogatiuam dedit Pater Filio, ut sit ei consubstantialis: hanc prerogatiuam habet Mater, ut sit ei consubstantialis. Ipsa quidem significata per nominatissimum thronum illum Salomonis. Ad hec hodie uocata et electa est, ut sit thronus, ut sit quasi solium excelsum et eleuatum. Eleuatum dico super  choros angelorum. Thronus, quia super eam requiescit Spiritus Dei: thronus quidem, sed non thronus de quo fulminat, de quo terribiles mortis sententias, et decreta damnationis eterne promulgat. Sicut scriptum est: De throno Dei procedunt fulgura, uoces ac tonitrua [93 1Kb] . Ut uerbis ciuilibus utar: De throno hoc Christus iurisdictionem exercet pacificam: Filius enim per presentiam, per preces et merita sue Matris largitur captiuis indulgentiam, clausis apertionem, cecis illuminationem, laborantibus requiem, infirmantibus sanitatem, indigentibus abundantiam, metuentibus securitatem, inter amicos fidem, inter  inimicos pacem, in dubiis certitudinem, in errore consilium, in tribulatione solatium, in bello propugnaculum, in exsilio refugium, in naufragio portum, ignorantibus sapientiam, humiliantibus exaltationem, pupillis et uiduis consolationem, incipientibus et proficientibus gratiam, perficientibus et triumphantibus gloriam et coronam. Auferatur corpus istud solare de mundo, et non erit nisi nox. Auferatur Maria de celo, et non erit in hominibus nisi cecitas tenebrarum, error turbinis, et caligo inuoluens. Matrem suam Christus reliquerat ad tempus in terris, donec omnia, que familiarius in Filio suo uiderat, et in corde suo diu contulerat, discipulis communicaret: atque, iuxta uetus eloquium, contrito capite serpentis antiqui [94 1Kb] , credentium cordibus fidem et amorem Christi  impressius et firmius intimaret, Christique Ecclesiam, quam erudiendam in eius ascensione receperat, Filio suo sine ruga et macula representaret. uidebatur Christo quod non totus ascendisset in celum, donec illam ad se traxisset, de cuius carne et sanguine traxerat corpus suum. Desiderio ergo desiderabat Christus habere secum uas illud electum, corpus uirginis dico in quo sibi bene complacuit, in quo nil quod Diuinitati posset displicere, reperit: quod omnium uirtutum affluentia, omnium plenitudine gratiarum, omnium celestium aromatum odore perfudit. Hec est in cuius utero ex diuersis speciebus, diuinitate, carne, et anima confectum est manu Spiritus sancti mirabiliter et ineffabiliter illud thymiama,  quod Christus assistens pontifex futurorum bonorum in ara crucis Deo Patri sacrificium obtulit uespertinum. Ratione huius thymiamatis odorifera facta est et suauis in deliciis suis sancta Dei genitrix. Ascendit itaque quasi uirgula fumi ex aromatibus myrrhe et thuris, et uniuersi pulueris pigmentarii [95 1Kb] . Hinc est quod quidem angelici spiritus cum aliis angelis beate uirgini transeunti de huius seculi deserto non astiterunt, forte missi propter eos qui hereditatem capiunt uerbum salutis [96 1Kb] , tante fragrantie, tante suauitatis delicias admirantes. Que est, inquiunt, que ascendit de deserto deliciis affluens [97 1Kb] ? Quasi dicerent: Quomodo potuit inueniri tanta celestium deliciarum affluentia in deserto uite mortalis, ubi non est nisi dolor, et labor, et afflictio spiritus?  Nos qui pascimur in bonis Domini, quos in ciuitate Dei fluminis impetus letificat [98 1Kb] , non a torrente uoluptatis, sed a gloria uultus eius tantas delicias in nobis habemus. Cessent, queso, angelice potestates admirari huius deserti delicias; nam que fuit olim desertum, facta est hortus deliciarum, sicut Isaias dicit: Ponet desertum eius delicias, et solitudinem eius quasi hortum Domini [99 1Kb] . Delicias in uirgine uoco, quia est a Domino preelecta, et prophetis prenuntiata, a patriarchis optata, ab angelo salutata, a Spiritu sancto fecundata: quod in uirga Aaron, quod in uellere Gedeonis, quod in Ezechielis porta,  quod in rubo Moysi presignata; sine corruptione fecunda, sine grauamine grauida, sine dolore puerpera, quod ipsa est uite ianua, quod uirginum primiceria, quod simul est Dei eterni amica. Non miretur angelus si assumatur in splendore et gloria Mater Dei et ancilla, soror et sponsa, mater et filia. Delicie huius seculi momentanee et umbratiles sunt: in quibus cito preterit quod delectat, et permanet sine fine quod cruciat: sed delectationes in dextera eius usque in finem [100 1Kb] . O quante, et quam inestimabiles delicie; quas nulla penitudo sequitur, nullus finis abrumpit, nulla sollicitudo conturbat, nulla suspicio comitatur. O quanta prudentia! O quanta securitas ei seruire, que felici commercio bona ineffabilia pro minimis, et pro temporalibus  eter a retribuit! Mater Dei olim Filium suum collocauerat in humili presepio: hodie in solio sublimi collocatur a filio. Filium suum posuerat in medio duorum animalium, hodie collocatur a filio in supereminentiam angelorum. Olim filium suum deduxerat in Aegyptum, hodie a filio de deserto huius seculi transfertur in celum. Induerat filium suum uilibus panniculis, hodie a Filio suo stola perpetue iucunditatis decoratur: humanitatem Filius ei suam communicat et diuinitatem suam, eternitatem suam claritatem, suam iucunditatem, ut uideatur et teneatur, et possideatur a matre quasi unigenitus a Patre iehsu Christus, cui est honor et gloria in secula seculorum. Amen.



SERMO XXXIu. IN EADEM ASSUMPTIONE.


Hodie in curia celesti inter principes et potestates angelicas celeberrima est gratiarum actio et uox laudis, quia in celum assumitur Mater Dei. Nos autem potius plangere quam plaudere decet, qui in hac ualle lacrymarum priuamur illius presentia, que nobis erat publica occasio gaudiorum. Speret tamen et exspectet per eam peregrinatio nostra solatium tempestiuum. Assumitur enim ut trahat nos post se in odorem unguentorum suorum [1 1Kb] ; uadit parare nobis locum; precedit aduocata fidelis, et potens procurare nostre salutis negotium, uadit ad Filium: amor dabit dona hominibus, tanquam  Mater Dei, dona regni, Regina celestium potestatum, celi et terre possidens principatum. Arca federis longam moram fecerat in Azoto; sed hodie, reducente Dauid, solemni exsultatione suscipitur in Ierusalem, quia Maria de ualle miserie et plorationis assumpta, celestem ingreditur ciuitatem. uere benedicta hec inter mulieres [2 1Kb] , et dum Christum in terris suscipit, et dum in celis a Christo suscipitur. uere beata que secure dicere potest: Beatam me dicent omnes generationes [3 1Kb] . Hec est  uirgo sapiens, que fatuis uirginibus remanentibus foris, cum sponso ingreditur ad gaudium nuptiale. Conqueruntur fatue uirgines quod earum lampades exstinguuntur [4 1Kb] . De ista scriptum est: Non exstinguetur in nocte lucerna eius [5 1Kb] . Propter hanc lucernam et admirabile lumen, quo circumfusa erat B. uirgo dum assumeretur in celum, mirabantur angeli lucis, et dicebant: Que est ista que procedit sicut aurora consurgens, pulchra ut luna, electa ut sol [6 1Kb] ? O quam pulchra est ascensio tua, pulcherrima mulierum! o quam pulchri sunt gressus tui in calceamentis, filia principis! Ea enim caritate qua uoluit minorari paulo minus ab angelis [7 1Kb] , uoluit et ipse Matrem suam glorificari pre angelis. Cum ergo Filius hodie Matrem suam traheret in odore unguentorum  suorum [8 1Kb] , ipse est enim odor uite in uitam, quid putes eam dicere, nisi quod antecessor eius patriarcha quandoque dicebat: O uirgo uirginum diligenter, queso, inspice, attende et uide utrum iste sit filius tuus quem olim panniculis inuoluebas, quem ducebas in Aegyptum [9 1Kb] , quem querebas in Ierusalem, quem a Iudeis ligatum, flagellatum, consputum et stipiti uidebas affixum [10 1Kb] , si tamen maternis oculis Filii cruciatum uidere poteras, quem nunc gloria et honore coronatum [11 1Kb] super omnem angelicam potestatem et super omne quod excogitari potest, conspicis exaltatum? O gratia plena, uere hodie Dominus est tecum, et tu cum Domino, ut tu cum eo habites et quiescas, et ipse tecum habeat habitationem et requiem. Tu es enim  de qua dicit: Hec requies mea in seculum seculi; hic habitabo quoniam elegi eam [12 1Kb] . uere gratia eras plena que peperisti plenum gratie et ueritatis [12* 1Kb] , nunc ab eo recipiens plenitudinem glorie et honoris. Concepto filio, cantabas olim: Magnificat anima mea Dominum; et exsultauit spiritus meus in Deo salutari meo [13 1Kb] , nunc potes magnificentius exsultare suscepta a filio. Pro omnibus filiabus Sion que exsultauerunt in rege suo, exsultat hodie spiritus tuus in Deo salutari tuo. Factum erat germen Domini in magnificentia et gloria, et fructus uentris tui sublimis; quia iehsu Christus est in gloria Dei Patris. Eleuata est post filium tuum magnificentia tua super celos [14 1Kb] , ut in terris tuam non deserat carnem, qui terrenam de carne tua traxit  originem. Credo siquidem quod qui nascendo integrum custodiuit in matre uirginale signaculum; ipse corpus uirginis, in quo per ipsum plenitudo deitatis habitare dignata est, seruauit ab omni mortalitate et corruptione illesum. Sane que tota uixerat casta, tota immaculata, tota impolluta et integra, quomodo sentiret aut sentire deberet, quid esset humani corporis corruptela? Secure iam potest in celum ascendere que in terris uitam duxit angelicam; relinquens hominibus pacem, firmans in  eis fidem, et inexstirpabilem caritatem. Gaudeant hodie Adam et Eua parentes, aut potius peremptores nostri, quia, dum Maria celum ingreditur, posteritati eius reseratur ingressus. Eua nos duxit in miseriam, ista nos exaltat in gloriam. Hec est mulier illa fortis, quam Salomon potius prophetando quam dubitando querebat, cum diceret: Mulierem fortem quis inueniet [15 1Kb] ? Hec sceptrum exactoris, et uirgam oneris eius superauit, sicut in die Madian [16 1Kb] ; hec mediante filio fortem armatum fortiter alligauit, hec est que caput antiqui serpentis contriuit. Insidiabatur equidem serpens calcaneo eius, sed non profecit. uenit enim princeps mundi huius et in ea non habuit quidquam. Cum caput et fortitudo serpentis illius consistat in carnis illecebra  et superbia mentis, ipsa utramque suggestionem uirginitate et humilitate destruxit. O superbe, o inuide, o maligne, ubi est nunc dolositatis tue prestigiosa malitia? Domine Deus Sabaoth, qui liberasti populum tuum per feminam; non dico Delboram, sed Mariam, uideo quia hic est serpens, hic est draco, quem formasti ad illudendum ei: ecce apparet humilitatis exitus. Eue superbia nobis abstulit paradisum, Marie humilitas nos reuexit ad celum. Sed ubi est hodie humilitas? Ipse qui est rex super omnes filios superbie, sequaces inuenit infinitos. Tam Christi quam Marie humilitas data est in contemptum. uideo eos qui humiles et abiecti fuerunt in seculo, superbiam inuenisse in  claustro. Dominus uniuersitatis, cui principatus et potestates celi obediunt, matrem elegit humilem et pauperculam. Nam de illa Isaias [17 1Kb] dicit: Surge, paupercula Anathol. Attende, queso, quantus sit humilitatis fructus. Idem hodie matri sue celestes diuitias, et inestimabiles atque interminabiles delicias impartitur. Inuocemus eam, quia ei fecit magna qui potens est [18 1Kb] ; qui per eam operatus est salutem in medio terre, ea pro nobis supplicante in celis, non cessabit ab operibus misericordie. Scio quia non carebit effectu, quidquid a Filio postulauerit mater, quam elegit et preelegit in terris; quam exaltauit et superexaltauit in celis, cui super omnem creaturam contulit eminentiam glorie et honoris. Ipsa est, que inter tentationum impetus,  inter omnes periculorum angustias, inter omnia que timere potest humana miseria, proposita est nobis in auxilium patrona diligens, et pia mediatrix ad Filium, cui sit gloria et honor in secula seculorum. Amen.



SERMO XXXu. DE EADEM ASSUMPTIONE.

Intrauit iehsu in quoddam castellum, et mulier quedam Martha nomine, excepit illum in domum suam [19 1Kb] .

Queritur quid ad B. uirginem pertineat hoc  Euangelium, in quo pars Marie, sororis Lazari, optima reputatur. Que enim conuentio peccatricis ad uirginem uirginum, ad sanctarum Sanctam; nisi quia solius nominis communione participant? Porro Ecclesia euangelizat hodie uitam duarum sororum, ad honorem beate uirginis, que in se exhibuit utriusque sororis officium. Intrauit iehsu in quoddam castrum, et mulier excepit illum. Quidam dicunt castrum, quidam domum. Castra inexpugnabilia fuerunt corpora martyrum, domus eburnee sunt corpora uirginum. Habet enim in se ebur fortitudinem et decorem; habent etiam uirgines fragrantiam uirtutum, et celestium odorem aromatum, sicut scriptum est: Myrrha, et gutta, et casia a uestimentis tuis, a domibus eburneis, ex quibus delectauerunt  te filie regum in honore tuo [20 1Kb] . uulgare preceptum est [21 1Kb] : Bonum custodit castrum qui custodit corpus suum. uerumtamen corpus meum quod castrum esse debuerat, redactum est in uile tugurium, in sterquilinium; nec iam mihi domus est, sed sepulcrum fetidum, et scatens spurcitia mortuorum. Nimirum omnia membra mea in meam coniurauere perniciem, ut eueniat quod scriptum est: Inimici hominis domestici eius [22 1Kb] . Os meum condemnat me, et oculus meus depredatur animam meam [23 1Kb] ; pedes mei currunt in malum contra me [24 1Kb] ; manus et cetera membra parant castrum reddere hosti qui me circumquaque obsedit. Hec mihi castrum offerunt, quia me peccato  seruire compellunt. Nemo castrum suum libere possidet, si in eo dominetur peccati concupiscentia. Ideo Apostolus dicit: Non regnet peccatum in uestro mortali corpore, ad obediendum concupiscentiis eius [25 1Kb] . uideo in castris aliorum quod turris est in eis fides, continentia murus, patria antemurale, ratio ceteris preest officiis, prudentia excubias agit. Isti mortificationem carnis in corpore suo circumferunt, nec obsidionem extrinsecam timent, quia in corpore suo portant Christum. Sicut Apostolus dicit: Glorificate et portate Deum in corpore uestro [26 1Kb] . Martha tanquam prior natu Christum in domum suam excepit. Actiua enim contemplatiuam ad salutem quandoque precedit, non enim prius est quod spirituale est, sed quod animale, deinde  quod spirituale. Diligebat Iacob Rachelem, sed ei Lia supponitur [27 1Kb] . Commendat Christus Mariam, sed a Martha suscipitur.

Maria, inquit, audiebat uerbum illius [28 1Kb] ; ab utraque recipitur Christus: a Martha in corpore, a Maria in mente. Sed quid est quod Martha conqueritur? Domine, inquit, non est tibi cure quod soror mea reliquit me solam ministrare [29 1Kb] . In domo siquidem in qua Christus suscipitur nulla murmuratio, nullum iurgium esse debet; pium tamen est et iucundum quod Martha de Maria, et non Maria de  Martha iurgando causetur. uideo tamen quosdam, qui cum Maria sedere uidebantur ad pedes Iesu, exteriora ministeria affectantes, ad hec eos trahit non fraterna compassio, sed ambitio; non caritas, sed cupiditas. Bonum quidem est quod quis fratribus administrat; sed si administrationem non ambiat, si inuitus recipiat. uerbum Christi est: Qui maior est inter uos, sit minister uester [30 1Kb] . Ipse etiam dicit: Qui mihi ministrat, honorificabit eum Pater meus [31 1Kb] . Paulo cedebat ad meritum compassio quam habebat ad omnes, et sollicitudo omnium Ecclesiarum [32 1Kb] . His etiam qui bene presunt aliis ministrando duplex corona promittitur. Placeat unicuique uersari in ministerio fratrum, ut ingrediatur et egrediatur ad imperium senioris; sed  gaudio gaudet, si ei redire ad Rachelis amplexus, ad contemplationis delicias sit permissum. Maria enim optimam partem elegit [33 1Kb] .

Sunt qui Marie quietem in se exhibent; sed nec diligunt Christum, nec audiunt uerbum eius, quia non ambulant in simplicitate. Quidam enim eorum immergunt se meditationibus peregrinis, uolentes plus inquirere et sapere quam oporteat sapere. Mel autem nimis comedenti non est bonum, et scrutator maiestatis opprimetur a gloria [34 1Kb] . Sunt alii qui cum debeant cum Maria uacare et uidere quam suauis est Dominus, prouidentes eum in conspectu suo semper, rapiuntur ad uanitates et insanias falsas, et occupantur  ad secularium sollicitudinem, aut resoluuntur acedia et torpore. In his autem qui Marthe exercent officium, exigitur fides in custodia rei familiaris, compassio ad fratres, et impensior humilitatis affectus. De fide dictum est: Hic queritur inter dispensatores ut fidelis quis inueniatur [35 1Kb] : ne cum loculis Iude communicet. Compassionem habeat, ut cum Paulo ueraciter dicat: Quis infirmatur et ego non infirmor [36 1Kb] ? Humilitatem exhibeat, ut sit discipulus eius qui dicit: Discite a me quia mitis sum et humilis corde [37 1Kb] . Mater Christi in Filio suo tam Marthe quam Marie impleuit officium. Ipsa commendet nos utriusque uite merito apud Christum, eo largiente, cui est honor et gloria in secula seculorum. Amen.



SERMO XXXuI. DE EADEM ASSUMPTIONE.


Si diligenter attenditis beatissime uirginis uitam, sollicitudinem et prudentiam circa filium eius exhibitam, manifeste in ea Martham inuenire poteritis et Mariam. Martha est, dum abit in montana, ut Elisabeth grauidam et grandeuam salutet, ut uetule iuuencula tribus mensibus officiose ministret. Martha est, dum Filium Dei et suum pannis inuoluit,  ubere pascit, et in Aegyptum fugiens ipsum a malitia Herodis abscondit. Martha est, dum filium suum sollicita in Ierusalem querit, dum cum eo ad nuptias uadit, dum usque ad passionem eius a filio non recedit, dum post maternos dolores et resurrectionis letitiam filium ascensurum in celos cum discipulis undecim ad montem Oliueti deducit. uis uidere ubi uirgo in officio Marie quiescit: salutauerat eam angelus: Maria autem cogitabat qualis esset ista salutatio [38 1Kb] . Hec Maria est in Marie officio, dum loquitur angelus ad Ioseph: dum festinant pastores ad puerum; dum magi adorant, dum Zacarias et Simeon prophetizant. Maria audiens conseruabat omnia uerba hec, conferens in corde suo [39 1Kb] . Exercitatio corporalis, que ad multa diuiditur,  pertinet ad Martham; amor Dei, qui nil preter Deum appetit, pertinet ad Mariam. Hanc unum, hoc unum affectabat Propheta, cum diceret: Unam petii a Domino, hanc requiram [40 1Kb] . Porro unum est necessarium [41 1Kb] , qui hoc unum eligit, optimam partem eligit. Charitas enim non potest excidere, uel auferri. Ideo Maria optimam partem elegit, que non auferetur ab ea [42 1Kb] . Paulus inter ea que retro sunt, et anteriora distinguens, quasi inter laborem actiue et contemplatiue delicias, hoc unum elegerat dicens: Unum autem que retro sunt oblitus, ad anteriora me extendo [43 1Kb] , quasi dicat: Hoc unum mihi retinui, hoc unum mihi unice preelegi; nam respectu contemplationis ad modicum prodest exercitatio corporalis. Presens Euangelium nullam facit  de Lazaro mentionem. Credo tamen quod domus, in qua Christus excipitur, ad eum communiter cum sororibus suis iure hereditario pertinebat. uerumtamen ubi de glorifica uirginis assumptione tractatur, Lazaro non est locus. Iaceat tanquam dormiens inter uulneratos in sepulcris, ut in domo uirginali, in quo Christus recipitur, Marie et Marthe obsequium acceptetur. uideo tamen inter uos uices Marie, Marthe uices et etiam Lazari exerceri: Lazarus enim sororum suarum contubernalis est. Quidam contemplationi uacant: ecce Maria. Quidam ea que fratribus necessaria sunt fideliter et deuote procurant: ecce Martha. Quidam cogitantes dies suos in amaritudine anime sue sub lapide penitentie  gemunt: ecce Lazarus. Illi delectantur in uno; isti turbantur erga plurima; hi turbantur ad seipsos, sicut quidam penitens dicit: Ad meipsum anima mea turbata est [44 1Kb] . Quidam sunt prelati, siue ministrales: istos uideo cum Ne de arca fabricanda et regenda sollicitos. Sunt alii contemplatiui, qui cum Daniele uiri desideriorum sunt. Tertii humilitate penitentie beatum Iob imitantur scientem dolorem et infirmitatem. De his scriptum est: Si inuenti fuerint in ciuitate Ne, Daniel et Iob, ipsi iustitia sua liberabuntur; filium autem aut filiam non  saluabant [45 1Kb] . Hanc uite uarietatem satis eleganti compendio sponsa in Canticis notat: Surge, amica mea, formosa mea, columba mea [46 1Kb] . Amica est, que se a studio spirituali auellens, ut ministret Christo et pauperibus eius, pro Christo animam suam ponit, et hoc est ministerium Marthe. Formosa est, que gloriam Domini reuelata facie contemplans, in eamdem imaginem transformatur de claritate in claritatem, tanquam a Domini Spiritu [47 1Kb] : et ecce quies Marie. Columba est, que plangit et gemit in foraminibus petre [48 1Kb] , in augustiis scilicet penitentie tanquam sepulta, et inter lapides clausa: ecce Lazari scopa. Contra Mariam indignatur Phariseus, Martha rixatur, discipuli murmurant, Maria tacet, et pro ea Christus loquitur. Quiescit Maria, laborat  Martha; Lazarus in abysso mortis positus clamare non potest: nam a mortuo perit confessio [49 1Kb] uerumtamen abyssus abyssum inuocat [49* 1Kb] ; abyssus pietatis, abyssum iniquitatis. Lazare, inquit Dominus, ueni foras [50 1Kb] : in quo uerbo turbatur in se, fremit spiritu, lacrymatur et clamat: Lazare, ueni foras Clamet, queso, Lazarus resuscitatis, et dicat: Domine, dum anxiaretur super me spiritus meus [51 1Kb] eduxisti ab inferno animam meam [52 1Kb] ; notas mihi fecisti uias uite, adimplesti me letitia cum uultu tuo [53 1Kb] . Clamemus et nos in celum ad eam que hodie ascendit ad Filium. uirginitas eius et humilitas nos redemit: eius misericordia nos saluabit. Si enim consideres longitudinem, latitudinem, sublimitatem,  et profundum pietatis in uirgine; in celum ascendit, infernum penetrat, terram replet: atque in cordibus hominum mirabiliter et ineffabiliter se exercet. Ipsa per gratiam quam inuenit ad Filium, nobis acquirat Filii gratiam, ut qui letamur de gloria uirginis, per eam cum eius Filio gloriemur. Quod ipse prestare dignetur, qui cum Patre et Spiritu sancto uiuit et regnat Deus, per omnia secula seculorum. Amen.



SERMO XXXuII. DE S. BARTHOLOMAEO.

Estote prudentes sicut serpentes, et simplices sicut columbe [54 1Kb] .

Magister ueritatis nos erudit, et informat in schola  euangelice discipline, quales nos esse oporteat ad iustitiam faciendam, et iniuriam tolerandam. Prudentia exigitur ad faciendum bonum, et simplicitas ad patiendum malum. Est prudentia siue sapientia bona, et est sapientia mala: est sapientia Dei, et est sapientia mundi. Iste due sapientie sunt contrarie, nec rerum estimationem eque librant.

Sicut Scriptura dicit: Sapientia Dei iustificata est a filiis suis [55 1Kb] , sed et filii huius seculi prudentiores sunt filiis lucis in generatione sua [56 1Kb] . Ista uerbum  crucis et mortis, per quam placuit Deo saluos facere credentes [57 1Kb] , proposuit habere pro luce. Illa currens ad uanitates et insanias falsas, uerbum crucis stultitiam reputat, quoniam animalis homo non percipit ea que sunt Spiritus Dei [58 1Kb] . Stultitia enim est ei et non potest intelligere. Iacobus apostolus, quasi iudex in tanta uarietate et contrarietate respondet: Illa inquit, terrena est, animalis est, diabolica est, ista uero primum pudica quidem, deinde pacifica [59 1Kb] . Estote, inquit, prudentes sicut serpentes. Quare non dicit sicut Epicurei, sicut Stoici, sicut Peripatetici? quia isti euanuerunt in cogitationibus suis, et obscuratum est insipiens cor eorum, et dati sunt in reprobum sensum, seruientes potius creature quam Creatori [60 1Kb] . Ideoque dicit Dominus de illis: Deprehendam  sapientes in astutia sua; perdam sapientiam sapientum, et prudentiam prudentium reprobabo [61 1Kb] . Et que est hec sapientia, aut quis magister huius sapientie? Ille quidem qui docet hominem scientiam, ipse est magister. Ipsa est sapientia Dei uirtus, et Dei sapientia Christus iehsu, qui factus est nobis a Deo non solum sapientia et iustitia, sed sanctificatio et redemptio [62 1Kb] , quoniam illa non est nisi inflatio et perditio. Et que sunt precepta magistri huius schole? Estote prudentes sicut serpentes. Et: Qui uult uenire post me, abneget, etc. [63 1Kb] . Et: Qui non odit patrem suum et matrem, insuper et animam suam, non est me dignus [64 1Kb] . Infelix ego homo quomodo sequar Christum: Quomodo hec mandata implebo? Tu mandasti, Domine, mandata tua custodiri  nimis [65 1Kb] . Heu me, mater mea, ut quid me genuisti filium doloris et plorationis, filium damnationis eterne? Cur exceptus genibus? cur lactatus sum uberibus? cur in patibulum gehennalis flamme nutritus? qui hec et hec non fecerit, non potest meus esse discipulus. Certe scio quia immediata sunt esse Christi discipulum, et eius aduersarium. Ipse est qui dicit: Qui mecum non est, contra me est, et qui mecum non colligit, dispergit [65* 1Kb] . O bone Iesu, quare posuisti me contrarium tibi, et factus sum mihimetipsi grauis? Mihi grauis factus sum, quia graue et importabile mihi factum est iugum tuum. In schola Euangelii tui quandoque audieram: uenite ad me, omnes qui laboratis et onerati estis, et ego  reficiam uos. Iugum enim meum suaue est, et onus meum leue [66 1Kb] . Certe Moyses iugum nobis imposuerat, quod neque patres nostri, neque nos portare potuimus [67 1Kb] . Ipse autem precepit diligere patrem et matrem; diligere etiam amicum, et odio habere inimicum [68 1Kb] . Illud iugum mihi tolerabilius uidebatur, et quidquid sit de amore parentum, aut amici, illud scio quod satis essem procliuis ad odium inimici: proni enim sunt sensus hominis ab adolescentia in malum [69 1Kb] . Nunc autem imponis mihi iugum, Domine,  quod omnino ferre non possum. Satis sufficiebant ad cumulum miserie mee, preter iugum Moysi alia iuga, quibus oneratus totus deprimebar in terram. uigilauit enim iugum iniquitatum mearum in manibus tuis, Domine. Hoc onus assidue porto, quoniam iniquitates mee supergresse sunt caput meum, sicut onus graue grauate sunt super me [70 1Kb] . Aliud etiam iugum sentio, scilicet uirgam exactoris, et iugum oneris eius [71 1Kb] . Preter hec iuga ego perditissime mentis, spretis nuptialibus gaudiis, iuga boum emi quinque, in quorum probatione semper reprobus inuenior. Quinquepartita siquidem sensualitas deprimit in me spiritum multa cogitantem, et spiritum uolentem in sublime cosurgere intrudit in terram. Propter tam uaria et tam grauia  iuga et onera miser factus sum, et curuatus sum usque in finem [72 1Kb] ; nec est qui me soluat et erigat, nisi tu qui soluis compeditos [73 1Kb] et erigis elisos, Domine. Licet lex tua mihi grauissima uideatur, erit mihi tamen suauis et dulcis, si benedictionem dederis. Scio, Domine et legislator, quia si oleo misericordie tue ungeres me; si pane tui amoris me reficeres, in fortitudine huius cibi patienter omnia sustinerem. Charitas enim omnia suffert, omnia sustinet; caritas patiens est [74 1Kb] . Si unxeris me oleo letitie tue, omnia mihi in gaudium conuertentur; computrescet iugum a facie olei [75 1Kb] . Confirmabuntur genua, que modo infirmata sunt a ieiunio, et caro mea immutabitur propter oleum [76 1Kb] . Legimus [77 1Kb] , Domine,  quia simila que tibi offerenda est si coquatur in craticula, in sartagine aut in clibano, aspergenda est oleo; ne per ignis uehementiam comburatur. Unge ergo me, Domino, oleo caritatis et misericordie tue, et potero diligere inimicum; potero non solum patrem et matrem odio habere, sed me ipsum. Nunc in uia mandatorum tuorum delectabor; tunc inuenietur in me columbina simplicitas et prudentia serpentina. Credo quod columbe simplicitas commendatur in sacro eloquio, propter innocentiam, et mansuetudinem, et socialis uinculi paritatem. De serpente autem legitur quod callidus erat super omnia animalia [78 1Kb] . Inter prudentias eius illa nos spiritualiter erudit et informat; quia, cum sibi uidet imminere tempora senectutis, inter angustissimos  lapides ingrediens ibi deponit uetuste pellis exuuias. Sed et nos si uolumus ueterem hominem deponere cum actibus suis, oportet nos ingredi angustias penitentie, angustias uie illius que ducit ad uitam, et sic induere nouum hominem, qui secundum Deum creatus est. Sane illic benedictus apostolus, cuius hodie memoria in benedictione est, pellem uetustatis, pellem mortis deposuit; ut pellem glorie et iucunditatis indueret. Pellem, inquit, pro pelle, et omnia que habet homo, dabit pro  anima sua [79 1Kb] . Dat homo pellem mortificationis pro pelle glorificationis. Pellem hanc deponemus, cum corruptibile hoc induet incorruptionem, et mortale hoc immortalitatem. Aliamque pellem sumemus, cum Christus reformabit corpus humilitatis nostre configuratum corpori claritatis sue, et superinduar ego pelle noua, et in pelle mea uidebo Deum Saluatorem meum. Iuxta uerbum Ieremie, hodie deponit Aethiops pellem suam, et pardus uarietates suas [80 1Kb] . Erat pellis quam hodie deponit Apostolus pellis mortalitatis, et ideo Aethiopis; hodie, apostole Dei, renouatur ut aquila iuuentus tua [81 1Kb] . De hac pelle dicit Iob [82 1Kb] : Nunquid implebis sagenas pelle eius, et gurgustium piscium capite illius? Hec est pellis caprina, que ponitur in lectulo Dauid, ut  innocens manus persecutoris euadat. Hodie, Domine, conscidisti saccum apostoli, et circumdedisti eum letitia [83 1Kb] . uetus Adam incidit in latrones, qui spoliauerunt eum tunica innocentie et glorie [84 1Kb] ; hanc hodie fortiter recuperat miles et athleta Christi fortissimus. O malitia demonum! o crudelitas hominum! o uirtus Dei! o constantia martyrum, ubi erat cor apostoli, quando has angustias tolerabat? certe in Christo, in cruce Christi et in doloribus eius. Memoriam passionis Christi ipsum proprie passionis immemorem faciebat. Si quereretur ab eo utrum pellem suam, utrum carnem suam diligeret, responderet: Diligo; nemo carnem suam odio habuit [85 1Kb] , sed magis diligo Christum quam me  ipsum. Si modo spolior, Christus me superinduet; pondusque hoc tribulationis mee immensum glorie pondus operabitur in me. Scio cui credidi, et certus sum, non mentietur quia ueritas est. Sed pro Christo patior, et conregnabo, et pro breui, et transitoria tribulatione coronam immarcescibilem, et interminabilem iucunditatem, et exsultationem securus exspecto. Quam nobis prestare dignetur, per merita beati Bartholomei, iehsu Christus, cui est honor et gloria in secula seculorum. Amen.



SERMO XXXuIII. IN NATIuITATE BEATAE MARIAE.

Sapientia edificauit sibi domum, et excidit in ea columnas septem [86 1Kb] .

 Sapientia hec non est sapientia carnis que inimica est Deo; nec sapientia mundi, que stultitia est apud Deum: nam hec, teste Iacobo apostolo [87 1Kb] , terrena est, animalis est, diabolica est, cuius professores sapientes sunt ut faciant mala; bona autem facere nesciunt. De quibus Dominus dicit: Comprehendam sapientes in astutia sua [88 1Kb] , et: Perdam sapientiam sapientium, et prudentiam prudentium reprobabo [89 1Kb] . Est alia sapientia que desursum est, sicut Iacobus dicit [90 1Kb] , primum quidem pudica  deinde uero pacifica. Hec est sapientia de qua loquimur: hec est sapientia que edificauit sibi domum, hic est Christus Dei uirtus, et Dei sapientia. De quo Apostolus dicit: Qui factus est pro nobis a Deo sapientia et iustitie, sed et sanctificatio et redemptio [91 1Kb] . Sapientia edificauit sibi domum, quia iehsu Christus in habitationem uterum Marie elegit. Hec est domus pudici pectoris. De hac domo scribit Salomon: Intrans in domum meam, conquiescam ibi [92 1Kb] . Ac si diceret: Hanc elegi in habitationem, quoniam elegi eam: hec est domus Dei et porta celi. In hac sapientia excidit columnas septem, scilicet septem dona Spiritus sancti uel septem principales uirtutes. Quatuor de quibus philosophi diu disputauerunt et scripserunt, he sunt: prudentia,  temperantia, fortitudo et iustitia. Sunt et alie tres que complent septenarium, de quibus philosophus non gustauit: spes, fides et caritas. He septem columne, he septem gratie, he septem mulieres que apprehenderunt uirum unum in die illa; nam propter gratiam septiformem Deo placuit. Per istas gratias multiplices quasi comprehensus, et detentus elegit eam in habitationem sibi. In hac tanquam in domo, tanquam in throno, tanquam in lectulo, tanquam in sacrario requieuit. Huius uirginis figura et significatio fuit nominatissimus ille thronus Salomonis de ebore et auro purissimo [93 1Kb] . In auro quidem sapientia et dignitas, in ebore candor, decor, planities, fortitudo. Nam, cum speciosa  facta sit et suauis, de fortitudine huius scriptum est: Mulierem fortem quis inueniet? [94 1Kb] Thronus merito est propter iudiciariam potestatem; quia in ea sedere decreuit, cui omne iudicium datum est et qui iudicat fines terre. Propter gratiarum diuersitates attribuuntur diuersorum nominum qualitates. Thalamus est propter nature communionem, de quo Christus egressus est tanquam sponsus de thalamo suo [95 1Kb] . Ager, propter fecunditatem; ager ille scilicet in quem exiit Isaac meditari, cui benedixit Dominus, et de quo scriptum est: Pulchritudo agri mecum est [96 1Kb] . Propter fortitudinem ciuitas quam fundauit Altissimus [97 1Kb] ; propter uirginitatis integritatem hortus conclusus, fons signatus [98 1Kb] , porta  clausa, Libanus non incisus [99 1Kb] , propter sanctitatem templum Dei, porta sanctuarii, arca Dei, sacrarium Spiritus sancti; propter gloriam aula regis, cella aromatum, fons hortorum [100 1Kb] , paradisus deliciarum.

Hec omnia in laudibus uirginis Isaias sub istorum uerborum paucitate concludit: Data est ei gloria Libani, decor Carmeli et Saron [1 1Kb] . Libanus interpretatur candidatio, in quo tam gloria uite quam honor pudicitie designatur. Saron interpretatur  principatus, nec ipsa solummodo facta est mediatrix Dei et hominum, sed princeps et Regina celorum. Ipsa facta est domina mundi, reparatrix seculi, destructrix inferni, gloria martyrum, honor uirginum, fortitudo iustorum, lapsorum fiducia, pugnantium spes, exsultatio angelorum. Hec est que nesciuit torum in delicto, cui ad laudis cumulum illa prerogatiua specialis accedit, quod ei celestis concessa est cum uirginitate fecunditas, Salomone teste: Gratia super gratiam mulier pudorosa et sancta [2 1Kb] . O quam pulchra et casta generatio, quod casta sit et generet, nulla mulierum usurpare presumat! Priuilegium Marie alteri non dabitur, nec auferetur ab ea [3 1Kb] : nec alius partus uirginis nisi Deus, nec alia mater nisi uirgo decuit dici. Hodie ergo nascitur  Maria, ut Christus de Maria nascatur. Cesset figura Rebecce: Rem habemus, figuram non querimus. Hec est quam quesiuit nuntius Filio Domini sui, Gabriel archangelus Filio Dei [4 1Kb] . Bibit ipse de hydria eius; quia de conformitate uirginitatis eius, et uie mundissime. Bibant, queso, et iumenta, et si non possumus de hydria uirginitatis, liceat nobis haurire saltem de hydria humilitatis. Placuit propter humilitatem; atque propter hanc Deus elegit, et preelegit eam. Sexum quem damnauerat Dominus sententia maledictionis in Eua [5 1Kb] , hodie replet gratia benedictionis et miserationis oleo in Maria: hec est lecythus olei [6 1Kb] , hec est urna aurea superne dulcedinis habens manna, hec est concha Gedeonis rore plena [7 1Kb] . Deus totam aream rigaturus prius  rore uellus infudit, et ipsum mundum redempturus, in Maria mundi pretium contulit uniuersum. Tanta siquidem gratia repleta est, que plenum gratie et ueritatis paritura erat, ut de plenitudine eius omnes possemus accipere. Salutata ab angelo in montana ascendit, et salutauit Elisabeth [8 1Kb] . Secure assumit salutantis officium, que habet iam in utero salutem et salutis auctorem; eum scilicet, sine quo non est salus, qui dat salutem regibus, et qui mandat salutes Iacob. Anima Ioannis liquefacta est, ut Maria locuta est, et in occursum eius cum exsultatione gestiens sentiebat gratiam Spiritus sancti, quam et ipsa nondum nata presenserat. Non solum Ioannes, sed et parentes eius de plenitudine eius  Spiritum prophetie recipiunt, et tota domus repleta est ex odore celestis unguenti. Ab antiquis diebus iuxta uerbum Isaie [9 1Kb] cogitauerat Dominus cogitationes pacis; sed cogitationes illas a mundo absconderat, licet eas tanquam secretum suis prophetis reuelaret. Unde cum Amos [10 1Kb] propheta diceret: Non faciet Dominus uerbum nisi prius reuelauerit illud seruis suis prophetis; Isaias tamen quia, iuxta uerbum Sapientie, bonum est zelare mysterium regis, dicebat: Secretum meum mihi, secretum meum  mihi [11 1Kb] . Idem Isaias [12 1Kb] : Erit, inquit, uobis uisio quasi uerba libri signati. Et ad Danielem ab angelo dictum est: Tu autem, Daniel, signa librum, et claude sermonem usque ad tempus statutum [13 1Kb] ; hoc est tempus quod prefiniuit Dominus ut auferretur uelamen a facie Moysi, ut auferretur paries diuidens inter nos et Deum, hoc est tempus miserationis, de quo scriptum est: Quia uenit tempus miserendi eius, quia uenit tempus [14 1Kb] . Hec est, inquit Apostolus, dispensatio sacramenti absconditi a seculis in Deo, ut innotescat principatibus et potestatibus per Ecclesiam multiformis sapientia Dei [15 1Kb] . Quesita est ergo, et inuenta est mulier, in qua et per quam tanti sacramenti gratia impletur. Quesita est ouis, de qua nasceretur Agnus Dei, qui peccata mundi tolleret. Non enim  peccatum auferebat lex, sed augebat; lex peccatum non tollit, sed aggrauat; non minuit, sed augmentat. Lex, inquit Apostolus, subintrauit, ut abundaret delictum [16 1Kb] ; et idem: Lex per mandatum operata est in me omnem concupiscentiam [17 1Kb] . Eligitur ergo et nascitur hodie benedicta inter mulieres, ut fructum maledictionis euacuans, germinet fructum uite. In die illa, predixerat Isaias, erit germen Domini in magnificentia et gloria, et fructus terre sublimis [18 1Kb] . Mala arbor fecerat fructus malos, concupiscentiam scilicet carnis, originale peccatum, malorum seminarium, communis corruptele fermentum, et generale nostre perditionis initium. Quia ergo malo originali per bonum originale mederi oportebat, de mala illa arbore damnate perditionis  exempta et sanctificata est caro Marie uirginis: que, licet ab utero matris sue plenitudinem gratie et sanctitatis acceperit, superueniens tamen Spiritus sanctus in conceptu uerbi exuberantius et accumulatius ei plenitudinem gratie celestis infudit quod ex uerbis angeli patet. Aue, inquit, Maria, gratia plena [19 1Kb] : ecce plenitudo gratie. Spiritus sanctus superueniet in te [20 1Kb] : ecce mensura superplena et supereffluens. Quia ergo caro Marie liberata est a peccato, et ipsa gratiam ad mensuram accepit, benedicta dicitur, non simpliciter, sed inter mulieres [21 1Kb] . Christus uero quia gratiam non ad mensuram habuit, et omnino liber, et immunis exstitit a peccato, simpliciter datur ei benedictio: Benedictus, inquit, fructus uentris tui [22 1Kb] . Caro Marie  sanctificata fuit; caro Christi non sanctificata, sed sancta et sanctificans. Ista sanctitatis in carne diuersitas significata est in duabus decimis ueteris Testamenti. Filii siquidem Isrel dabant decimas omnium bonorum suorum Leuitis: Leuite uero de melioribus dabant decimas summo sacerdoti. De massa itaque carnis humane, quasi de quadam uniuersitate frugum in modum decime primitiue, Marie caro exempta et sanctificata est,  et de illa sanctissima carne adhuc dignior quedam et sanctior portiuncula electa est, quam sibi uiuendo assumeret uerbum Dei. Hec est decima ephi, que in Leuitico in libamen Domino iubetur offerri [23 1Kb] . Ephi est decima pars cori. Corus continet XXX modios; ephi continet tres modios, et hec est decima pars cori. Sic decima cori est ephi, et hec est caro Marie. Decima ephi est caro Christi, et offertur libamen Domino, et sacrificium in odorem suauitatis. Hoc ipsum prefigurauit Ruth [24 1Kb] : que cum collegisset spicas in agro Booz collectas excussit, et inuenit ephi, id est tres modios. Huius uirginis natiuitatem, et Christum ex ea nasciturum prenouerant patriarche et prophete: in cuius rei desiderium generationi studebant. Propter hoc Osee  ducit uxorem Gomer meretricem [25 1Kb] , Isaias generat Iasub filium suum [26 1Kb] , Manue Samsonem [27 1Kb] , Helcana Samuelem [28 1Kb] , Dauid Salomonem [29 1Kb] . Ora prophetarum aperta sunt; uisiones innumere facte sunt, sicut dicit Dominus per Oseam: uisiones multiplicauit et in uia prophetarum assimilatus sum [30 1Kb] . Nonne solummodo uerbis, aut uisionibus, sed scripturis, signisque et miraculis, tam Christi quam Marie natiuitas designatur. Que omnia si quis uellet deducere in medium, nec lingua, nec tempus sufficeret; sed nec humane memorie capacitas, nec aurium patientia sustineret. Enormiter nobis nocuerunt uir unus et mulier una; sed gratias Deo, quia per unam mulierem omnia restaurata sunt nobis, non sine multiplici fenore gratiarum. Non enim sicut delictum, ita et  donum, sed excedit estimationem damni beneficiorum magnitudo.

Peccatum quidem ex uno in condemnationem; donum uero ex multis delictis in iustificationem. Prudentissimus artifex quod in Adam factum fuerat non destruxit, sed refecit, arundinem quassatam non contriuit, et lignum fumigans non exstinxit [31 1Kb] , sed nouum Adam formans ex ueteri, matrem in filia reformauit. Iam tibi sublata est, o Adam, omnis materia querelandi aduersus uxorem. Ne dicas: Mulier, quam dedisti mihi, ipsa seduxit me, deditque mihi de fructu prohibito, et comedi [32 1Kb] ; sed dic: cum essem de luce eiectus in tenebras, mulier hec quam dedisti non seduxit me: deditque mihi de fructu benedicto. uere benedicto, in quo, et a quo omnis  benedictio, omnis consolatio, et, ut uerbo Apostoli utar, omnis iustificatio, sanctificatio et redemptio [33 1Kb] . Ecce domus quam Sapientia edificauit. Ecce ferculum Salomonis, thronus regis, tribunal iudicis, reclinatorium pietatis, propitiatorium exauditionis, forma eruditionis, uia consilii, terminus exsilii, abolitio peccati, deletio chirographi, fiducia premii, scala celi, ianua paradisi, figurarum finis, legis impletio, prophetarum declaratio, exhibitio  ueritatis, exemplar humilitatis, custodia religionis, schola uirtutum, consummatio sanctitatis. O sancta, o benedicta, tu luna in medio firmamenti, tu candelabrum in medio mundi, tu lignum uite in medio paradisi. Magna est gloria tua in salutari tuo. Quis enarrabit laudes tuas? Quis loquetur potentias tuas? Licet te exaltent filie Sion, licet te laudent regine, licet laus tua sit in Euangelio et prophetis, et laudem tuam pronuntiet omnis Ecclesia sanctorum; omnia tamen preconia, et omnium laudes ad comparationem tue benedictionis sunt tanquam facula ad solem, tanquam gutta ad magnitudinem maris. Tu inter miserias et angustias nostras ad omne auxilium et consilium omnibus promptior, potentior, efficacior, omnibus honorabilior, amabilior,  gratior, et dulcior. Dulcis es in ore te laudantium, in corde diligentium, in memoria te deprecantium. Magnificata es in omni sexu, in omni etate, in omni conditione, in tribubus, et populis, et linguis; tu myrrha electa; tu piscina in Esebon; tu uirgula fumi ex aromatibus; tu fasciculus myrrhe inter ubera sponsi; tu terebinthus extendens ramos gratie et salutis; ut inter omnes benedicta, et superbenedicta, superelecta, superspeciosa, supergratiosa, supergloriosa mater illius, qui dat gratiam et gloriam, honorem et eternitatem, cui sit honor et gloria in secula seculorum. Amen.



SERMO XXXIX. DE SANCTO MICHAELE, ET CUSTODIA ANGELORUM.


Benigne fac, Domine, in bona uoluntate tua Sion, ut edificentur muri Ierusalem [34 1Kb] .

Si referamus tempora Nabuchodonosor, tempora Seua cherub, Titi quoque et uespasiani, non dubitamus quia terrena Sion multoties capta et destructa et reedificata est. Et ne ad ueteres historias nos ire oporteat, in promptu est destructio illius ciuitatis facta tempore pape Urbani secundi, regnante rege Francorum Philippo. Sed nunc, culpis nostris exigentibus, hec nouissima captio et destructio facta est sub Urbano papa tertio, et sub alio Philippo rege Francorum. Sed est alia Ierusalem superna, et celestis illa, que est mater nostra, cuius muri in ruina, et lapsu Luciferi atque complicum  eius, ex parte non modica corruerunt. Erat consilium Altissimi, ut hec ciuitas reedificaretur ex hominibus tanquam ex rationabilibus et uiuis lapidibus; et licet consilium illud absconditum fuisset a seculis, erat tamen prophetis in spiritu reuelatum. Unde Daniel et Amos dicebant: Non faciet Dominus quidquam, nisi prius reuelauerit illud seruis suis prophetis [35 1Kb] . Dauid ergo propheta secreti huius conscius et intelligens, quod de uiris contemplatiuis qui significatur per Sion reedificanda esset  Ierusalem, supplici et deuota oratione benignitatem summi iudicis interpellat. Tu, inquit, Domine, qui bene facere decreuisti, his quorum oculi interiores ad te sunt: sicut oculi seruorum in manibus domini sui [36 1Kb] : tu benefac, Domine, in bona uoluntate tua Sion [37 1Kb] , his qui contemplationis et desiderii oculos ad te habent. Et exprimens beneficii modum, subiungit, ut edificentur muri Ierusalem. Referamus, fratres, gratias Altissimo, quia beneplacitum est Domino super timentes eum, et in eis, etc. [38 1Kb] . Placet ei quod de nobis qui inimiculi sumus reparetur ruina angelorum, ut in locum unde superbus cecidit humilis eleuetur, quia de angelis qui preuaricati sunt non possunt restaurari ruine Ierusalem. Nam et ipsi restaurari non possunt, quoniam iniquitas  eorum inuenta est ad odium. Ibi enim ceciderunt qui operantur iniquitatem, expulsi sunt, nec potuerunt stare [39 1Kb] . Suscitet, queso, Dominus de inimiculis angelos, suscitet de terra inopem, de puluere erigens pauperem, ut collocet eum cum principibus [40 1Kb] , et solium glorie teneat. Adueniat, Domine, regnum tuum [41 1Kb] , impleantur nuptie discumbentium, impleatur numerus fratrum nostrorum, fratres angelos uoco, domesticos scilicet et conciues nostros. Eleua, Domine, solium tuum in gloria, et de his qui sub te sunt templi tui ruinas implere digneris. Sic enim, Domine, locutus es per os sanctorum qui a seculo sunt prophetarum [42 1Kb] : inter quos Isaias non solum dixit aut scripsit, sed uidit solium excelsum et eleuatum [43 1Kb] ; excelsum in angelis qui steterunt;  eleuatum in hominibus, qui per scalam diuine miserationis ascendunt. Cumque idem propheta de maiestate Domini, que totam terram impleuerat loqueretur, adiunxit: Et ea que sub ipso erant, replebant templum [44 1Kb] . Terra siquidem corporis nostri que modo data est in manus impii, quandoque liberabitur a seruitute peccati, et a debito mortis: cum Dominus populum humilem saluum faciet, et oculos superborum humiliabit [45 1Kb] : cum excusserit iugum oneris, et uirgam exactoris illius, quem interficiet Dominus uirga oris sui: cum ille delebitur, et exsufflabitur sicut puluis quem proiicit uentus a facie terre, tunc renouabit Dominus faciem terre nostre, quia mortale hoc induet immortalitatem [46 1Kb] , et reformabit Dominus corpus humilitatis nostre configuratum  corpori claritatis sue [47 1Kb] , et sic terra nostra diuina replebitur maiestate [48 1Kb] , et tunc, sicut scriptum est, ea que sub ipso erant, replebunt templum. Nam illi qui Deo in humilitate subiecti sunt, assumentur in locum angelorum, atque ruinam templi celestis implebunt. Noluit ille perditissimus sub Deo esse, sed uolens diuine potentie similitudinem usurpare, sibi cathedram pestilentie in lateribus aquilonis erexit et cecidit; nec adiiciet ut resurgat. Coangustatum enim est stratum, ita ut alter decidat. Casus autem  unius, factus est ruina multorum, nam et multos in eadem malitia secum traxit. uiderunt alii furem et cucurrerunt cum eo, et portionem suam cum adultero posuerunt.

Nonne fur erat qui dolose quod non suum erat, sed alterius, rapiebat? Ubi autem in superbiam se erexit, oblitus legem uite et discipline adulteratus est. Sicut Apostolus dicit: Si sine disciplina estis, ergo adulteri estis [49 1Kb] . Infelix si Domino subiectus fuisset, nunc esset inter domesticos Dei, inter potestates et thronos, inter principes paradisi. Nondum laborauerat, utquid ergo sedere parabat? Procul dubio illi sedebunt, qui pro Christo laborauerunt. Sedebitis, inquit, super sedes duodecim, etc. [50 1Kb] Et tunc miser iudicandus astabit. Dedignabatur infelix  ei ministrare, cui seruire regnare est. Sane illi qui in ueritate steterunt, gloriantur in eius ministerio; cuius faciem semper uident, nam et teste Apostolo, qui tanquam supernorum spirituum familiaris illi supercelesti curie meruit interesse: omnes sunt administratorii spiritus missi, in ministerium propter eos, qui hereditatem capiunt salutis [51 1Kb] . Millia millium assistebant ei, et decies centena millia ministrabant ei [52 1Kb] . Illi qui creauit angelos, et qui tanto differentius nomen pre illis hereditauit [53 1Kb] , quanto maior est angelo Dei creatura; creator non solum dignatus est minorari paulo minus ab angelis [54 1Kb] , sed etiam inter homines peccatores et pauperes sponte assumpsit officium ministrantis. Ille autem filius  superbie, qui cathedram pestilentie in superbia et abusione appetiit, degradatus est, ut episcopatum eius accipiat alter; et ad diuitias glorie, quas per diuinam sententiam perdidit, assumatur mendicus et pauper. Nonne Deo subiecta erit anima mea, si forte humilitatem ancille sue respiciat Deus; humiliabo oculos meos in oculis Domini, ponam in puluere os meum, si forte sit spes [55 1Kb] . Scio quia nouit Deus figmentum nostrum [56 1Kb] , non possumus iniquitates nostras ab eo abscondere, qui explorat Ierusalem in lucernis [57 1Kb] , qui scrutatur corda et renes [58 1Kb] , qui in ipsis angelis suis reperit prauitatem [59 1Kb] . O quam beati quorum remisse sunt iniquitates, et quorum tecta sunt peccata! [60 1Kb] Isti sunt, Domine, quos elegisti et assumpsisti, isti habitabunt in atriis tuis [61 1Kb] .  Auferetur peccator ne uideat gloriam Dei; isti autem habitabunt in multitudine pacis. O infelicissime lucifer, iam non lucifer sed noctifer; uide quomodo in tuam ignominiam creat Dominus, hodie de his qui sunt terra, cinis et uermium cibus, non solum angelos, sed seraphim; ut honoris incrementum in humili, tibi superbo cedat in cumulum confusionis et doloris augmentum. Nonne sunt seraphim qui, cum sint in terra, et cinis terrene conuersationis obliti diuini amoris ardore medullitus  incenduntur? Ignem, inquit Dominus, ueni mittere in terram, et quid uolo nisi ut ardeat [62 1Kb] ? uult Dominus ut ardeamus igne caritatis, et simus ardendo seraphim. Seraphim enim interpretatur ardentia; ille lucifer lucere tantum uoluit, non ardere. Si lucendo arsisset, non fuisset frigidus; nec in regione frigida sibi cathedram erexisset. Adhuc plerique sunt, qui aliquid de malitia angeli depositi contraxerunt, appetentes lucere potius quam ardere. Lucet siquidem et non ardet, qui obtentu simulate religionis aura fame popularis attollitur. Iste in modum lune, cum feruorem non habeat, lumen suum aliunde mendicat. Ideoque testimonio Sapientis: Stultus ut luna mutatur, sapiens autem permanet ut sol [63 1Kb] . uita siquidem presens ardoris est, non fulgoris; hinc accendi  et foueri debet ignis, sicut in Leuitico [64 1Kb] legitur, in altario cordis. Ibi uero fulgebunt iusti sicut sol in conspectu Patris sui [65 1Kb] . Melius est hic ardere quam lucere; lucebat Lucifer et cecidit, ardebat seraphim et stetit, quia caritas nunquam excidit [66 1Kb] .

Scitis, fratres, quod angeli multa familiaritate Deo coniuncti sunt, et tamen per gratiam illius, qui nos et illos fecit, facti sunt consortes et conciues nostri. uerumtamen, cum sint de schola illius, qui pacem et ueritatem diligit; cum sint angeli pacis, cum sint filii pacis, cum sint ciues et principes illius Ierusalem, cuius participatio eius in id ipsum [67 1Kb] , pacem et concordiam in nobis exigunt super omnia  et mutuam caritatem. Pacem angelice societatis sibi Petrus apostolus desiderans, et in nobis suadens: Ante omnia, inquit, mutuam caritatem continuam habentes, [68 1Kb] etc. Et item: Diligite inuicem non uerbo, nec lingua; sed opere et ueritate [69 1Kb] . Expedit nobis, fratres, ut sicut inter angelos est mutuus amor et prompta ad Deum reuerentia, sic erga nos sit mutuo cor unum et anima una, et erga pastorem deuota obedientia, et humilis obsequela. Tunica Domini inconsutilis [70 1Kb] , et indiuisa est. Ea induti sunt angeli, et induendi sunt angelici uiri. Noueritis autem quod tunicam Domini scindit quisque se signo, aut uerbo, aut opere a fraterne caritatis unione disiungit. Id ipsum, Apostolus dicit, sentiatis, et non sint in uobis schismata [71 1Kb] . Cum in sacrificio  Abrahe per aues designati sunt spirituales uiri, et per animalia seculares, Abraham [72 1Kb] , precipiente Domino, uaccam et arietem diuisit, et partes diuisas altrinsecus ponens, columbam et turturem non diuisit.

De superbia non loquor. Rogo autem, imo quantum mihi licet excommunico et detestor ne superbia uel etiam nominetur in uobis. Superbie malitia inuenta est ad odium sempiternum. Ciuitas illa celestis semel turbata est hac peste, et ex parte  destructa est. Ciues illius abominabiliter abhorrent superbiam; nec societatem sortitur angelicam, qui non humiliauerit se sicut paruulus. Sed nec Dominus requiescit nisi super humilem et mansuetum, et trementem ad uerba sua [73 1Kb] . Sane Angelus nichil operatus est; sed tantum cogitauit superbiam, et in momento, in ictu oculi deiectus est [74 1Kb] . Superbia Angelum in diabolum commutauit, principem lucis in principem tenebrarum. Noli ergo superbire, homo, cum sis terra, et cinis, et puluis uilissimus, flatu modico in nichilum dispergendus. Si uolumus fieri socii angelorum, humiliemur sub potenti Dei manu: quanto erimus humiliores, tanto erimus angelis gratiores; humilitas eis cognata est; nam aliis in superbia sua cadentibus, isti in humilitate  sua steterunt. Angeli quidem sicut de reedificatione ciuitatis sue sunt solliciti, ita circa nostre salutis studium sunt attenti; nam reedificatio illa salus nostra. Placent ergo his lacryme nostre, compunctiones ignite, anxii gemitus, arcane iubilationes, orationes deuote, custodia castitatis, obseruantia obedientie, contemptus temporalium, et perseuerantia uoluntarie paupertatis, hec sunt sacrificia, hec sunt incensa que pro nobis Domino offerunt. Quia enim ad eminentiam diuine maiestatis sicut angeli familiarem non habemus accessum, ipsi fideliter orationes nostras Domino representant. Unde cum Scriptura dixisset: Data sunt ei incensa multa, subiunxit: Et ascendit fumus aromatum de  manu Angeli in conspectu Domini [75 1Kb] .

Angelos Domini, fratres karissimi, tanquam amicos et domesticos Dei modis omnibus honoremus; ut et ipsi nos honorent et nos recipiant in eterna tabernacula, in restaurationem superne Ierusalem, in repletionem templi celestis, in edificationem corporis Christi. Quod nobis per merita angelorum prestare dignetur Dominus angelorum; cui est honor et gloria in secula seculorum. Amen.



SERMO XL. IN EODEM FESTO.

Data sunt ei incensa multa; et ascendit fumus aromatum in conspectu Dei de manu angeli [76 1Kb] .

Ioannes in Apocalypsi loquitur de ministerio  angelorum, qui de nostra salute solliciti sunt propter triplicem causam: propter nos, propter Deum, propter se ipsos. Propter nos, quia naturam suam in animabus nostris, que sunt rationales spiritus, recognoscunt; nosque sibi coniunctos conformitate nature, et, ut ita loquar, quadam cognatione intelligunt, quia sunt participes et capaces beatitudinis glorieque eterne. Propter Deum, cuius misericordie uiscera uident effusa circa nos. Nemo enim maiorem caritatem habet, quam ut animam  suam ponat quis pro amicis suis [77 1Kb] . Sciunt quia dilexit nos; non quia dilexerimus eum, sicut dicit Ioannes [78 1Kb] , sed quia prior ipse dilexit nos, et dedit animam suam pro nobis. uulgare est: Qui me diligit, et canem meum. Utinam et canes essemus et lingeremus ulcera nostra! uel saltem catuli, ut possemus edere de micis, que cadunt de mensa dominorum nostrorum. Ipse enim sunt domini nostri, imo dominationes et principatus celi, qui sedent in mensa Altissimi, ubi satiantur ab ubertate domus Dei, et potantur torrente uoluptatis eterne. Letantur et exsultant in bonis, que nec oculus uidit, nec auris audiuit, nec in cor hominis ascenderunt [79 1Kb] . Satiantur ex adipe frumenti; nos autem quodam furfure, et quodam cortice sacramenti.  Diligunt nos propter se, quia de nobis scilicet tanquam de lapidibus rationabilibus et uiuis restaurandum est sue ciuitatis excidium, atque celestium ruina murorum. Hic est triplex funiculus quo ab angelis trahimur; ut simus edificatio Dei, et crescamus in templum sanctum Domini. ueneremur eos, fratres, quia plurimum sunt nobis necessarii. Sunt enim domestici et familiares Dei, celorum ciues, et principes paradisi. Isti domini et ministri nostri sunt; ministri ad obsequium, domini ad tutelam. Hi sunt qui ministrant Deo pro nobis. Paulus etiam apostolus [80 1Kb] ad tertium celum raptus uidit ministerium eorum, dum illi celesti curie interfuit. Et qui uidit, testimonium perhibuit,  dicens: quia omnes administratorii sunt spiritus, missi in ministerium, propter eos qui hereditatem capiunt salutis [81 1Kb] ; ipsi sunt qui preces et orationes nostras, suspiria occulta, gemitus anxios, ignitas compunctiones, iubilationes, arcana, et cetera deuotionis desideria, quibus anima penitentis quasi aquam in conspectu Domini se effundit, ad Deum deferunt et nobis beneficia misericordie sue referunt. Hec sunt incensa, que de manu angeli emittunt fumum aromatum in conspectu Dei. Quid est fumus aromatum, nisi deuotio orationum? Ascendit, inquit, oratio mea sicut incensum in conspectu tuo [82 1Kb] . Non mireris si ministrant angeli, ubi ministrat Dominus angelorum. Ipse enim est qui dicit: ueni ministrare non ministrari, et animam  meam ponere pro multis [83 1Kb] ; ut ministraret nobis minorauit se paulo minus ab angelis [84 1Kb] . Minor equidem factus est per humilitatem dispensationis, remanens maior per gloriam maiestatis [85 1Kb] . Sic ascendunt et descendunt angeli super Filium hominis; sic, iuxta Canticum, sponse uenit sponsus saliens in montibus, et transiliens colles [86 1Kb] . Ministrant itaque ciues celi, nobis ministrat et Dominus celi. Ille uero Lucifer, qui mane oriebatur, ministrare nolebat: ideoque cecidit. Eius operimentum erat  omnis lapis pretiosus, teste Ezechiele [87 1Kb] , quia omnibus aliis angelis preeminebat. Et sicut idem Ezechiel dicit: Signaculum similitudinis plenus scientia, et perfecti decoris in deliciis paradisi Dei [88 1Kb] . Testimonio uero beati Iob: Erat principium uiarum Dei [89 1Kb] , sed depositus est et deiectus, eo quod in superbia et in abusione sua cogitauit ascendere in montem testamenti, et sedem ponere in lateribus aquilonis. Alii ministrabant et stabant, sicut scriptum est: Cherubim super ea stabant, millia millium ministrabant ei, et decies millia centena assistebant ei [90 1Kb] . Ille autem impudens et imprudens sedere nolebat. Huius imitatores sunt qui fugiunt labores, et affectant honores. In labore hominum non sunt, et cum hominibus non flagellabuntur [91 1Kb] .  Laborem enim et dolorem, et flagella eterna cum demonibus prestolantur. Quare non attendis, homo, cinis, puluis, quare non consideras quantum discriminis habeat ambitus potestatis? uidi, inquit, Satanam sicut fulgur de celo cadentem [92 1Kb] . O superbe et maligne spiritus, quia noluisti stare et ministrare coram Domino, adhuc homines super sedes duodecim sedere uidebis, et ibi coram eis iudicandus astabis. An nescitis, dicit Apostolus, quod et angelos iudicabimus? [93 1Kb] Fratres, omnem reuerentiam, omnem obsequii clientelam tenemur angelis exhibere tanquam familiaribus et secretariis Dei, auxiliatoribus et defensoribus nostris. Isti nos reconciliant Deo, nostros hostes propulsant, deuotiones nostras excitant, gratiam nobis impetrant,  et excessus nostre infirmitatis excusant. Porro, sicut gaudium est eis super peccatore penitentiam agente, ita abhorrent et fugiunt eos, quos uident in peccatis suis pertinaciter, tempusque penitentie prolongare. Que enim conuentio lucis ad tenebras, peccatoris ad angelum, carnalis et uenundati sub peccato ad spiritum? Nunquid angelis placere possunt qui sedent in stercoribus suis, et bibunt urinam peccatorum suorum: quorum cogitationes et opera fetent in naribus angelorum? Scandalizantur angeli, et recedunt, ut possit dicere qui relinquitur: Amici mei et proximi mei aduersum me appropinquauerunt et steterunt: et qui iuxta me erant de longe steterunt. Et ideo uim faciebant  qui querebant animam meam [94 1Kb] . Elongasti, Domine, a me amicum et proximum, et notos meos a miseria [95 1Kb] . ue homini per quem scandalum uenit [96 1Kb] . Si periculosum est scandalizare unum ex his pusillis, quanto periculosius est scandalizare unum aut multos ex illis? ue homini illi per quem scandalum uenit! Nemo excipitur, siue angelum, siue pusillum, siue aliquem proximum scandalizet. Sed dicis: Angelus tenetur me diligere propter  Deum, propter nos, et propter se, sicut prelibatum est. Nunquid poterit angelus hominem diligere propter Deum, quem Deo uidet esse contrarium et rebellem? Sed neque hominem diligent, in quo uident spiritum degenerantem a conformitate angelice potestatis; nec etiam propter se, aut propter reedificationem sue ciuitatis diligent eos qui debuerant esse lapides uiui, et facti sunt sicut puluis quem proiicit uentus a facie terre [97 1Kb] , non habentes id in quo coniungendi et cedificandi erant angelis, caritatis glutinum et unitatem spiritus in uinculo pacis. ue homini per quem scandalum uenit! Est exterius scandalum, quo pusillus offenditur, molestatur adultus, angelus exturbatur. Est et scandalum, quod interius patimur, sentientes legem  contrariam in membris nostris: et hoc est scandalum oculi, manus, pedis. Scandalizat nos oculus interior dum se nostra intentio subiicit alicui extraordinarie uoluptati. Sed habes consilium, ut hunc eruas oculum, et proiicias abs te [98 1Kb] , id est abiiciatur uoluntas ne ueniat in consensum. Quandoque circa opus bonum sollicitos nos affectus notionis praue sollicitat. Hoc est scandalum manus; eamque abscidis si usque ad effectum operis non consentis. Si proficiebas in melius, si ascendebas de gradu in gradum per scalam Iacob, si stabat in directo pes tuus, uide ne pes superbie te moueat; nam, si moti aut effusi fuerint gressus tui, ut acedia et quodam tedio lentescere incipias in uia Domini, scias quia  pes tuus interior scandalizat te. Per te ergo consilio Saluatoris abscinde pedem tuum, ut expeditius curras in uia celestium mandatorum. Noli uariis uoluntatibus uel actionibus occupari: qui ubique est nusquam est, qui in multis afficit, in paucis proficit. Porro unum est necessarium [99 1Kb] . Melius est cum uno pede, aut uno oculo intrare in regnum celorum, quam duos oculos, uel duos pedes habentem mitti in gehennam ignis [100 1Kb] . Fili, ne in multis sint actus tui, dicit Sapiens [1 1Kb] . In uno cubitu consummata est arca [2 1Kb] . ue homini gradienti duabus uiis [3 1Kb] ! Qui enim ambulat simpliciter, ambulat confidenter [4 1Kb] . Simplicitas patenter euacuat scandalum pedis. Sed et si simpliciter agas, et uoluntates malitiosas abscidas. scandalum oculi et manus euacuas. Quia si oculus tuus  simplex fuerit, id est intentio operandi, totum corpus operum et cogitationum lucidum erit, et lucebunt opera tua coram hominibus, ut glorificent Patrem tuum qui in celis est [5 1Kb] , tunc coram Deo et angelis eius gratiam et gloriam consequeris. Quod nobis omnibus per ministerium angelorum prestare dignetur: cui est honor et gloria in secula seculorum. Amen.



SERMO XLI. IN FESTO OMNIUM SANCTORUM.


Anima nostra sicut passer erepta est de laqueo uenantium; laqueus contritus est, et nos liberati sumus [6 1Kb] .

Totus hic uersiculus, imo totus hic psalmus est gratiarum actio et uox laudis. Sancti enim quorum solemnitas hodie agitur, olim similes nobis passibiles habitauerunt domos luteas, et in corpore mortis huius tentationis laqueos, et inimici malitias grauiter sunt experti. Nunc autem, quia eduxit Dominus eorum animas de periculis huius uite, loquitur Propheta in persona eorum et dicit: Anima nostra sicut  passer, etc. Huic uerbo concinit et concordat quod Ioannes in Apocalypsi ait: Sub altari Dei audiui uocem occisorum dicentium: uindica, Domine, sanguinem seruorum tuorum qui effusus est [7 1Kb] . Nec est uox ista exspectantium ultionem, sed desiderantium sui corporis glorificationem. Nam sub altari Dei constitute sunt anime que de corporibus exierunt, et in tranquilla quiete stolam secundam, id est glorificationem corporis gaudentes exspectant. Altare Dei sancti Patres intelligunt corpus Christi glorificatum: in cuius uisione sunt ad tempus delicie animarum, donec impleatur numerus fratrum suorum. He sunt aquile, que congregantur ad corpus. Sicut scriptum est: Ubicunque fuerit corpus, ibi congregabuntur et aquile [8 1Kb] . Delectantur ergo in aspectu glorificate  carnis in Christo, qui eis stolam anime nunc tribuit, et tandem glorificationem corporis tribuet, atque in hac requie gloriam perfecte glorificationis exspectant. Hinc est uox que dicit: Me exspectant iusti, donec retribuas mihi [9 1Kb] . Sane illi qui glorificationem corporis exspectabant, diuinum acceperunt responsum, quod eis in Apocalypsi dictum est: Sustinete modicum tempus, donec impleatur numerus fratrum uestrorum [10 1Kb] . Nam de patriarchis et prophetis scriptum est: Deo melius aliquid prouidente pro nobis; ne sine nobis consumentur [11 1Kb] . Anima siquidem hominis eo temporis articulo, quo de carcere corporis huius egreditur, et est quasi in porta qua exitur ab hac uita, iuxta operum suorum exigentiam transit ad gaudia  uel dolores, iuxta illud: Opera eorum sequuntur illos [12 1Kb] . Iustus autem non confundetur, cum loquetur inimicis suis in porta [13 1Kb] . De illo enim dicetur: Date ei de fructu manuum suarum, et laudent eum in portis opera eius [14 1Kb] . Nam, et si fuerunt in laboribus, sed, Amodo dicet eis Spiritus ut requiescant a laboribus suis [15 1Kb] . Olim siquidem omnes ad inferos descendebant. Unde et beatus Iob dicit: Quis mihi tribuat ut in inferno protegas me, et abscondas me, donec pertranseat furor tuus, et constituas mihi tempus in quo  recorderis mei [16 1Kb] ? Erat tamen magnum chaos firmatum inter iustos et impios; nam iusti erant in sinu Abrahe sedentes, id est quiescentes in tenebris, exspectantes beatam spem et aduentum glorie magni Dei. Impii uero erant in doloribus et tormentis: quod ex euangelica historia in diuite et Lazaro patet [17 1Kb] . Christus autem peccatorum purgationem faciens [18 1Kb] , abolito chirographo nostre damnationis in sanguine suo, descendit ad inferos et contriuit portas ereas, ac uectes ferreos confregit [19 1Kb] . educens uinctos de domo carceris, sedentes in tenebris et umbra mortis. Posuit ergo eos sub altare Dei, abscondens eos in tabernaculo suo in die malorum, et protegens eos in abscondito tabernaculi sui. Ibi requiescunt et delectantur in aspectu corporis  Christi glorificati, exspectantes donec impleatur numerus fratrum suorum [20 1Kb] , donec superuestiat eos Christus reformans corpus humilitatis nostre configuratum corpori claritatis sue [21 1Kb] . Ergo non sunt in sinu Abrahe, sed sub altare: iam non in inferno, sed in celo, nisi quod et paradisum celi, uocare Abrahe sinum Ecclesia consueuit. Porro licet stola anime in hac uita sitienter desideretur a iustis, affectatur tamen amplius stola carnis. Unde et quidam dicebat: Sitiuit in te anima mea quam multipliciter tibi caro mea [22 1Kb] . Ex istis triplex intelligitur sancte anime status. In militia, in requie, in gloria. Primus in tabernaculis, secundus in atriis, tertius in domo Domini. Primum audis, cum dicitur: Quam dilecta tabernacula tua, Domine uirtutum [23 1Kb] . Finis  eiusdem uersiculi sequentem exprimit statum qui concupiscibilior est: Concupiscit et deficit anima mea in atria Domini [24 1Kb] . Sed, quia nondum inuenisti beatitudinem, procede ulterius usque ad domum Dei. Beati enim qui habitant in domo tua, Domine [25 1Kb] . Hunc processum nouerat qui dicebat: Hec recordatus sum et effudi in me animam meam, quoniam transibo in locum tabernaculi admirabilis usque ad domum Dei [26 1Kb] . Et quia forsitan times quod ueniatur ad domum, et non in domum, audi uocem letitie et exsultationis. Letatus sum in his que dicta sunt mihi: in domum Domini ibimus [27 1Kb] . Illi siquidem qui de mundo triumphauerunt, educti de carcere corporis iam in atriis Domini stant et exspectant, quando recipiant corpora  sua. Letantur, quia, impleto numero fratrum suorum, intraturi sunt in domum Domini.

Nec enim intraturi sunt in domum Domini, siue plantati, siue alii sine plebe. A Domino factum est istud, et est mirabile in oculis nostris [28 1Kb] . Quia, cum anima imago sit Altissimi, corpus uero sit fetor et morticinium, anima tamen ineffabili desiderio corpus exspectat in participium glorie sue, ut cum eo plene capiat uoluptates eternas, cum quo communicauit miserias temporales. Tunc intrabunt Ierusalem,  que uere est uisio pacis. Ibi enim est pax Dei, que exsuperat omnem sensum [29 1Kb] , quam scilicet nec oculus uidit, nec auris audiuit, nec in cor hominis ascendit, quam preparauit Deus diligentibus se [30 1Kb] . Ibi autem non erit nisi gratiarum actio et uox laudis. Tunc, Domine, offeremus uitulos labiorum nostrorum, tunc imponemus super altare tuum uitulos. Qui enim modo sunt sub altari: tunc erunt super altare, qui iam delectabuntur non solum in aspectu glorificate carnis in Christo, sed fruentes diuine maiestatis aspectu uidebunt, et cognoscent uerum Domini Patrem, et quem misit Iesum Christum, quod est uita eterna. uidebunt autem non in speculo, uel in enigmate, sed facie ad faciem, et transiens ministrabit illis inestimabiles diuitias  glorie sue, ut uideant et cognoscant Patrem et Filium et Spiritum sanctum, in gloria equali, in maiestate non dispari, ubi uidebunt Christum quasi Unigenitum a Patre. Procul dubio ibi eum uidebitis, sicut dixit uobis: O quam magna multitudo dulcedinis tue, Domine! [31 1Kb] Anima enim, que a corpore exuta est, et in exitu consummate beatitudinis requiescit, quasi abscondita est interim; sed erit quando resumpto corpore sedebit super thronos tanquam iudex filiorum hominum. Sicut scriptum est: Perfecisti eis qui sperant in te, Domine, in conspectu filiorum hominum [32 1Kb] . Nec equidem benefecit: sed nunc perficiet, nec iustus anime sue dicet. Conuertere in ea, quia benefecit tibi Deus [33 1Kb] .  Interim namque quoniam priora transierunt, iam non est inter spem et metum sicut prius fuerat, sed singulariter in spe et exspectatione glorie, ut fiducialiter dicat: In pace in idipsum, dormiam et requiescam. Quoniam, tu, Domine, singulariter in spe constituisti me [34 1Kb] . In hoc equidem statu leua sponsi est sub ea parte sponse, et tunc transibit ad dextere delectationem interminabilem. Nam delectationes in dextera eius usque in finem [35 1Kb] . Sicut autem anima Christi, et caro iam glorificata est, ita in ipso perfectam, plenam et consummatam gloriam, tam anime quam corporis consequemur. Noli, queso, dubitare: sed audi discipulum quem diligebat iehsu, et quem dormientem in sinu suo celestis scientie torrente potauit. Nunc, inquit, filii Dei  sumus; sed nondum apparet quid erimus. Scimus autem quod, cum apparuerit, similes ei erimus [36 1Kb] . Notandum autem quod sicut triplex est natura anime, ut sit rationalis, concupiscibilis, irascibilis, ita erit glorificatio eius triplex. Circa rationem duo contraria sunt, scientia et ignorantia. Ignorantia euacuabitur, scientia uero perficietur. Concupiscibilitati duo similiter adiacent contraria: desiderium et contemptus. Contemptus cessabit, desiderium uero perfecte implebitur. Pari modo circa irascibilitatem  letitia et tristitia quadam contrarietate uersantur. Auferetur autem tristitia, et erit eterna iucunditas, et letitia consummata. Erit itaque beatitudo anime sapientia uera, desiderium eorum que desideranda sunt, et plena et nunquam interpolata letitia. Corpus autem infirmum est, et pluribus indiget. Ideoque in quatuor eius beatitudo consistit. Quia semel mortuum est, ne metuat iterum mori; resurgens a mortuis iam non moritur, mors illi ultra non dominabitur [37 1Kb] . Quia uero posset eternaliter uiuere ut eternaliter pateretur, datur ei gloria impassibilitatis, et hec secunda glorificatio corporis. Corpus nostrum hodie moles terrea et onerosa, cui superaddetur agilitas, ut tanta sit subtilitas, leuitas, et agilitas corporum, quanta est hodie  nostrarum cogitationum. Porro, ut inhabitet gloria in terra nostra, ut repleatur maiestate Domini omnis terra, que assumenda est in reedificatione superne Ierusalem, et in plenitudinem corporis Christi: sequitur claritas, in qua reformabit nos Dominus configuratos et conglorificatos, et conclarificatos claritati corporis sui. Fulgebunt enim iusti in conspectu Domini, habentes tam in anima quam in corpore inter angelos et archangelos, agilitatem, immortalitatem, impassibilitatem, et claritatem corporis; eternam uero sapientiam et interminabilem delectationem anime, atque desiderium in gaudio, et gaudium in desiderio sine fine. Amen.



SERMO XLII. IN EODEM FESTO.


uidens turbas iehsu ascendit in montem [38 1Kb] , etc.

Quecunque scripta sunt, dicit Apostolus, ad nostram doctrinam scripta sunt, ut per consolationem Scripturarum spem habeamus [39 1Kb] . Unde et ascensus Christi in montem nos erigens in spem uite, nos manifestius docet, ut relictis turbationibus huius mundi, ascendamus in montem Domini, in eminentiam uirtutum. Nam et Christus qui in omnibus operibus suis nobis propositus est in exemplum, ut sequamur uestigia eius: ipse, iuxta hoc quod olim de eodem propheta predixerat: super montem excelsum tu ascende qui euangelizas Sion, qui euangelizas Ierusalem [40 1Kb] , facturus uerbum predicationis  prius ascendit in montem operis, sicut Lucas euangelista dicit: Cepit iehsu facere et post docere [41 1Kb] . In quo nos docet prius ascendere in eminentiam bonorum operum, antequam assumamus docentis officium. Ut qui nomen et honorem magisterii appetit, prius faciat docenda quam doceat facienda. Olim ascenderat Moyses in montem ut legem acciperet, populo inferius remanente [42 1Kb] : hodie daturus benedictionem legislator, ascendit in montem, remanentibus turbis. Ascendunt et discipuli cum eo,  ut et illos montes eternos faciat ad illuminationem plebis sue Isrel, sicut scriptum est: Illuminans tu mirabiliter a montibus eternis [43 1Kb] . Quia per humilitatem ualles fuerant, quasi montes crescant in magnitudinem dignitatis. Ascendunt ergo ut suscipiant montes pacem populo, et colles iustitiam [44 1Kb] . Et aperiens os suum, etc. [45 1Kb] . Qui olim ora prophetarum aperuerat, qui tunc frequenter aperiebat ora mutorum, os suum aperuit, os illud de quo frequenter prophete predixerant, quia os Domini locutum est [46 1Kb] . Beati, inquit, pauperes spiritu [47 1Kb] . Iam secure possunt discipuli Ioannis ad eum redire et dicere, quia pauperes euangelizantur [48 1Kb] . Manifestissime impletur in Christo, sicut ipse testatur ille sermo propheticus Isaie: Spiritus Domini super me,  eo quod unxerit me, ad euangelizandum pauperibus misit me [49 1Kb] . Pauperes euangelizat, et Euangelii sui legem inchoat a beatitudine paupertatis, qui diuitias spinis comparat, qui diuites damnat. ue, inquit, uobis, diuites, qui hic habetis consolationem uestram! Beati pauperes spiritu [50 1Kb] . Audiant pauperes et letentur, que sit pars et hereditas eorum, quoniam ipsorum est regnum celorum [51 1Kb] . Suum est non solum ad habendum, sed ad communicandum aliis quibus amici facti sunt. Sicut scriptum est: Facite uobis amicos de mammona iniquitatis, ut cum defeceritis, recipiant uos in eterna tabernacula [52 1Kb] . Ecce hic iterum honor pauperum.

Pauperes qui hic recepti sunt a diuitibus, in regno  suo diuites recipiunt. Quia enim super pauca fideles fuerunt, super multa constituti sunt, et ideo benefactoribus suis felici commercio plenius et multiplicius poterunt respondere ad meritum. Tolerabilius et melius fuisset illi diuiti euangelico, si Lazarum respexisset, et sic lingue ardentis refrigerium meruisset; sed consolationem non recepit a Lazaro, qui Lazaro nullam fecerat consolationem [53 1Kb] . Iustus Dominus et iustitias dilexit, equitatem uidit uultus eius [54 1Kb] . Quia ille lucifer aut potius noctifer in illis diuitiis honoris et glorie impatienter se habuit; iustum Dei iudicium est, ut ille qui cum patientia paupertatem sustinet, regnum a quo ignominiose deiectus est impatiens et superbus, gloriose possideat.

 Beati, inquit, pauperes spiritu, non omnes, sed tamen illi qui ducunt uoluntariam, non coactam, non necessariam, sed spontaneam paupertatem. Nam illud solum Deo acceptum est quod ex uoluntate procedit. uoluntarie, inquit Propheta, sacrificabo tibi [55 1Kb] . Porro Socrates Thebanus, et multi alii philosophi fuerunt contemptores diuitiarum, et amatores paupertatis; sed euanuerunt in cogitationibus suis et dati sunt in reprobum sensum [56 1Kb] . A regno  celorum elongati sunt, quia pauperes spiritu non fuerunt.

Nescio, fratres, si plane intelligitis quid sit pauperem esse spiritu. Apud multos hoc uerbum quandoque scrupulum dubitationis induxit. Quidam abundant et in sensu [57 1Kb] et in spiritu, sicut filii huius seculi qui prudentiores sunt filiis lucis in generatione sua [58 1Kb] . Istos siquidem nec pauperes, nec diuites spiritu censere presumo. Quis ergo erit pauper spiritu? Nunquid ille qui turbatur et concutitur a pusillanimitate spiritus et tempestate? Certe nec istum pauperem spiritu dignum est profiteri. Curramus ad Apostolum. uir enim circumspectus et multorum expertus est. Non accepimus, dicit Apostolus, spiritum huius mundi, sed Spiritum qui ex  Deo est [59 1Kb] . Est autem spiritus huius mundi, spiritus qui inflat, spiritus superbie, de quo idem Apostolus dicit: Ambulastis, inquit, secundum principem potestatis eris huius, spiritum qui nunc operatur in filiis diffidentie [60 1Kb] . Credo si quis deficeret ab hoc spiritu, pauper esset spiritu. Sed non sufficeret hoc, nisi Spiritus Dei redderet testimonium spiritui eius. Procedamus ergo ulterius si forte possimus intelligere quid sit esse pauperem spiritu. Credo quia pauper spiritu est, qui deficiens a se ipso, et se totum pro Christo abnegans, nichil habet in cogitatione aut memoria, nichil in delectatione, aut desiderio nisi Christum. Iste potest dicere: Memor fui Dei et delectatus sum, et defecit spiritus meus [61 1Kb] .  Hanc sui abdicationem, hanc paupertatem, et hunc defectum spiritus uidebatur habere qui dicebat: uelociter exaudi me, Domine, quia defecit spiritus meus [62 1Kb] . Et illud: In deficiendo ex me spiritum meum, et tu cognouisti semitas meas [63 1Kb] . Qui ergo mundo renuntians et se ipsum abdicans sub potenti manu Dei, et sub obseruantia ordinis se humiliat: hic est pauper et humilis spiritu. De talibus dictum est: Iuxta est Dominus his qui tribulato sunt corde, et humiles spiritu saluabit [64 1Kb] . Isti Spiritu Dei aguntur non alta sapientes; sed humilibus consentientes.

Beati, inquit, pauperes spiritu. Nonne iam ex parte beatificati sunt, qui delectantur in sua paupertate, quod suam miseriam reputant diuitias temporales. Et hoc est forte quod Salomon de Ecclesia  spiritualium pauperum dicit: Multe filie congregauerunt diuitias; ista supergressa est uniuersas [65 1Kb] . Multi congregant diuitias, et fructum diuitiarum in eis non inueniunt [66 1Kb] . Nonne fructus diuitiarum debet esse sufficientia? Et inuenio scriptum: Diuites eguerunt et esurierunt; inquirentes autem Dominum non minuentur omni bono [67 1Kb] . Mirabiliter elusa est sapientia huius mundi; filii huius mundi qui sapientes sunt in oculis suis, experiuntur quotidie  quod possidere diuitias cedit eis ad sollicitudinem et tormentum; filii uero lucis qui spiritualem exquirunt prudentiam, compererunt quod diuitias relinquere facit liberum et beatum. Confiteor tibi, Pater celi et terre, quoniam abscondisti hec a sapientibus et prudentibus, et reuelasti ea paruulis [68 1Kb] . uide quam iustus est Dominus; pauper spiritu contemnit diuitias, pecunias detestatur, et nichil ei deficit, quia sufficit ei Deus, et insuper suum omnino est regnum celorum. Diues autem sectator auaritie, cultor mammone, seruus pecunie, pro nummo apostata, in nummo idololatra, qui nummum constituit deum suum, in eo magis deliquit; maiorem timorem, et maiorem sollicitudinem, maioremque per omnem modum habens in eo amaritudinem,  in quo maiorem sibi constituerat uoluptatem. uos autem pauperes spiritu, cum sitis nichil habentes, estis tamen omnia possidentes; nam Christus portio uestra. uox cuiusdam pauperis est: Deus cordis mei, et pars mea Deus in eternum [69 1Kb] . Nonne possidetis omnia, si habetis eum qui omnia habet? Cui Deus adest, nichil abest: et cui Christus sufficit, nichil deficit. Timentibus, inquit, Deum nichil deest [70 1Kb] . Diuites onerati sarcinis huius mundi, inutilibus quidem, sed grauibus, duce diabolo, properant ad infernum; nam, teste ueritate: facilius esset camelum intrare per foramen acus, quam diuitem intrare in regnum celorum [71 1Kb] . Nonne iam delibant celestis regni primitias, quorum conuersatio est in celis [72 1Kb] , qui contemptis  possessionibus terrenis, nichil desiderant, nisi Christum apud quem suum collocauere depositum? Ideo uoto et desiderio sunt in celis. Nam ubi est thesaurus tuus, ibi est et cor tuum [73 1Kb] . Nonne quasi paradisus deliciarumque hortus sunt in anima iusti, uirtutum species, bone operationis fragrantia, conscientie securitas, naturalitas quedam boni, delectationis quedam delicie spirituales, in Christo celestium desideria, dilatatio caritatis ad omnes, gaudium, et pax in Spiritu sancto? Hec, etsi non faciant illam beatitudinem quam nec oculus uidit, nec auris audiuit [74 1Kb] , pertinent tamen ad illud centuplum quod promittitur contemptoribus terrenorum pro Christo. Isti quia sciunt qui crediderunt et certi sunt; iam quasdam primitias exsultationis  eterne decerpunt, iuxta Sapientis uerbum: Exspectatio iustorum letitia [75 1Kb] . Huius thesauri conscius erat qui dicebat: In uia testimoniorum tuorum delectatus sum, sicut in omnibus diuitiis [76 1Kb] . Hec est prelibatio quedam future dulcedinis, cibus anime in presenti, cuius erat oblitus qui dicebat: Oblitus sum comedere panem meum [77 1Kb] . O quam pretiosus, o quam gloriosus est apud Filium Dei titulus paupertatis! Quippenam, cum ipse esset diues omnium,  factus est omnium pauper; ut pauperes transferret in diuitias glorie sue. Et quis ei auderet dicere: Miserere mei, Domine [78 1Kb] , adiuua me, Domine [79 1Kb] , quia diues sum? potius esset hoc iracundiam prouocare, quam misericordiam impetrare. Ideo Dauid sciens quod Deus esset amator pauperum; licet dominaretur in solio regali, erat tamen pauper spiritu. Unde et secure dicebat: Inclina, Domine, aurem tuam et exaudi me, quoniam inops et pauper sum ego [80 1Kb] . Et alibi: Pauper sum ego, et in laboribus a iuuentute mea [81 1Kb] . Ego, inquit, mendicus et pauper sum; Dominus sollicitus est mei [82 1Kb] . Quare hoc dicebat? sciebat enim quia parcet Dominus pauperi et inopi, et animas pauperum saluas faciet [83 1Kb] . Quid autem de diuitibus et potentibus scriptum est:  Potentes potenter tormenta patientur? [84 1Kb] et illud: Deducunt in bonis dies suos, et in momento ad inferna descendunt [85 1Kb] . Gaudeant ergo pauperes, quoniam ipsorum est regnum celorum. Aliis sanctis fit promissio de futuro.

Beati mites, quoniam ipsi possidebunt terram. Beati pacifici, quoniam filii Dei uocabuntur. Beati mundo corde, quoniam ipsi Deum uidebunt [86 1Kb] . Omnium remuneratio prolongata est in futurum. Soli pauperes spiritu, et hi qui persecutionem patiuntur propter iustitiam, id est martyres, fructum eterne retributionis ad manum habent. Sic pauperes et martyres ad paria iudicantur; nam ex paritate premiorum coniecturatur, sicut mihi uisum est, paritas meritorum.  Quare non esset par premium pauperum et martyrum, cum paupertas sit martyrium, et esse pauperem sit esse martyrem; nam martyrium aliud est in carne, aliud est in spiritu. Quid est inter illa, nisi quia pauperum afflictio tractim et productiore spatio protrahitur; martyrum uero passio quodam mortis et doloris compendio consummatur? Quod iste sustinet cum dilatione, ille cum acceleratione. Quod iste paulatim, ille summatim, et in hoc pares sunt, quia angustiam passionis, quam iste in transitu tolerat, ille longo cruciatus tedio recompensat. Tam huic quam illi fit promissio de presenti. Beati pauperes spiritu, quoniam ipsorum est regnum celorum. In quo notandum quod, cum omnes alii mites, scilicet et pacifici, et misericordes, et ceteri qui enumerantur  in hoc catalogo beatorum, aliquid de puluere humane conuersationis contraxerint: sepe deferunt secum ligna, fenum, stipulam. Isti autem duo qui purgati sunt, alter in sanguine suo, alter in camino paupertatis, et frixorio spiritus contribulati: nichil deferunt secum quod oporteat transire per ignem. Ideoque statim ad locum beatitudinis euolant; alii uero adipiscuntur beatitudinem sic quasi per ignem. De martyribus Dei, quia lauerunt stolas  suas in sanguine Agni [87 1Kb] ; de pauperibus, quia se iudicauerunt quia in cordis contritione et ardore deuotionis omnem in se peccati rubiginem excoxerunt, dicitur: Et purgabit filios Leui [88 1Kb] in spiritu iudicii et spiritu ardoris [89 1Kb] . Fratres, manum uestram misistis ad fortia; regnum celorum apprehendistis. Regnum Dei intra uos est, ad manum, ad mercedem laborum uestrorum. Quia breues dies hominis sunt, prope est dies mortis, diuitibus huius seculi terribilis, pauperibus uero desiderabilis, quibus datura est eadem iudicii dies diuitias honoris et glorie, regnum celorum, atque beatitudinem et gloriam sine fine. Quam nobis prestare dignetur iehsu Christus, cui est honor et gloria in secula seculorum. Amen.



SERMO XLIII. IN EODEM FESTO.


Beati pauperes spiritu, etc. [90 1Kb] .

Euangelizantur hodie pauperes. Audiant ergo pauperes et letentur; celorum enim Rex et Dominus, regnum celorum hodie eis donat. Diligit enim pauperes Dominus; pro quibus se ipsum pauperem fecit, et se quodammodo de regno suo et de regia maiestate deposuit, ut pauperes faceret sui regni dominos et heredes. Diuitias quidem comparat spinis, et diuites damnat. ue uobis, inquit, diuites qui habetis hic consolationem uestram! [91 1Kb] . Unde et rogatus noluit intrare in domum reguli, ne uideretur diuitias honorasse. Damnat itaque diuitem, et parcet  pauperi et inopi Deus. Hunc humiliat, et hunc exaltat; simul in unum diues et pauper. Diuitem humiliat, cui cedit honor in opprobrium, exaltatio in deiectionem, diuitie in miseriam, delicie in tormentum. Hunc exaltat suscitans de puluere egenum, et de stercore erigens pauperem, ut sedeat cum principibus, et solium glorie teneat [92 1Kb] . Celebris et gloriosus est apud Deum titulus paupertatis. Unde et perfectionem uite in paupertate constituens: Si uis, inquit, perfectus esse, uade, et uende omnia que habes, et da pauperibus [93 1Kb] . Cum Petrus premisisset: Domine, ecce nos reliquimus omnia, et secuti sumus te, quid ergo erit nobis? Responsum est ei: In regeneratione, cum sederit Filius hominis in sede maiestatis sue, sedebitis et uos iudicantes duodecim tribus  Isrel [94 1Kb] . Qui ergo uiles et contemptibiles iudicantur, diuites iudicabunt. Diues iudicabitur, pauper gloriabitur. Quod in Lazaro et diuite manifestissime declaratur [95 1Kb] . In huius rei significationem Nabuzardan in excidio Ierusalem dimisit in pace pauperes, et diuites captiuauit [96 1Kb] . Ecce nos reliquimus omnia, dicit Petrus [97 1Kb] , et ei datum est mundi iudicium. Reliquit Ioseph pallium suum Aegyptie [98 1Kb] , et dominus Aegypti factus est. Reliquit Samaritana hydriam  [99 1Kb] , et saluata est. Reliquit Ioannes sindonem suam [100 1Kb] , et beate uirgini datus est custos, et a tributo mortis liberatus est. uere beati pauperes spiritu. Propter miseriam inopum et gemitum pauperum nunc exsurgam, dicit Dominus [1 1Kb] . Animas pauperum saluas faciet, et honorabile nomen eorum coram ipso [2 1Kb] . Aestimanda est autem hec paupertas ex animi humilitate et mansuetudine, non ex patrimonii quantitate. Non est enim meritoria paupertas, si sit sine mansuetudine, si sit exasperans, et impatiens discipline. Ideoque subiungitur: Beati mites, quoniam ipsi possidebunt terram [3 1Kb] ? Nonne immites et tyranni hodie possident terram? Sed beati sunt mites, quia possidebunt terram: ergo beatiores sunt impii tyranni, quia iam possident terram? Scio autem  quia de illis scriptum est: Perdet Dominus de terra memoriam eorum [4 1Kb] . Fructum eorum de terra perdes, et semen eorum a filiis hominum [5 1Kb] . Mansueti autem hereditabunt terram, et gloriabuntur in multitudine pacis [6 1Kb] . Immites et crudeles qui terrena sapiunt consumentur a terra; nec enim aliud sunt quam terra. Terra de terra facti, redituri iterum in terram. uerbum prophete est: Audi, terra, terra, terra [7 1Kb] . Quique terrigene et filii hominum [8 1Kb] , qui terram cupitis, terram lingitis, pro terra litigatis, scitote quia non est uobis, neque erit sors in terra, quam Dominus mitibus repromisit. Et que est terra hec que a Domino promittitur? procul dubio terra promissionis. Estne terra illa que protenditur a Dan  usque Bersabee, et a magno flumine Euphrate usque ad flumen Aegypti, qui est Rhinicorus, a mari usque ad mare, et a flumine usque ad terminos orbis terrarum? Hec est terra Chanaam, terra scilicet cordis nostri. Hec est terra que Abrahe promissa est et semini eius, cui, dum habitaret inter Chaldeos, dictum est a Domino: Egredere de terra tua, et ueni in terram quam monstrauero tibi [9 1Kb] . Data est ergo ei terra Chanaan in funiculo distributionis, erectique sunt Chananei: in quo signanter erudimur a Domino, ut exeamus a domo iniquitatum. Pugnemus contra Chanaan, contra uitia, et spirituales nequitias: uita enim nostra militia est super terram [10 1Kb] , ut possideamus terram cordis nostri. Subiice tibi, Domine, animam meam, ut subiiciam tibi terram  corporis mei. Nonne Deo subiecta erit anima mea [11 1Kb] , ut in pace possideam corpus meum, non recalcitrans, non lasciuiens, sed rationi obediens, et subiectum? Domine, si non possum omnino exterminare motus illicitos, hoc saltem gratie mihi addas, ut eos subiiciam seruituti. Nam et Isrel Iebuseum delere non potuit, sed eum tributarium sibi fecit. Hunc sibi subiiciebat in seruum qui dicebat: Castigo corpus meum, et in seruitutem redigo [12 1Kb] . Extraordinarios siquidem  motus carnis mansuetudo pacificat, ut eueniat quod Propheta precatur: Fiat pax in uirtute tua [13 1Kb] , id est in mansuetudine. Nam, cum omnes uirtutes Christi sint a Christo, hec spiritualiter dicitur Christi esse. Ipse enim dicit: Discite a me quia mitis sum et humilis corde [14 1Kb] . Et super quem requiescet spiritus meus, nisi super humilem, et mansuetum, et trementem ad uerba mea [15 1Kb] ? Erit quando exterminabitur totum semen Chanaan de terra nostra, quando ipsa creatura liberabitur a seruitute corruptionis in libertatem glorie filiorum Dei [16 1Kb] . Tunc mansueti hereditabunt terram, et delectabuntur in multitudine pacis [17 1Kb] , propter mansuetudinem et iustitiam, dicit Propheta, deducet te mirabiliter dextera tua [18 1Kb] . Arguet autem Dominus pro mansuetis terre [19 1Kb] . Audiant mansueti et  letentur [20 1Kb] . Exaltabit enim mansuetos Dominus in salutem [21 1Kb] , quia mansueti hereditabunt terram, et ideo beati mites, quoniam ipsi possidebunt terram [22 1Kb] , terram corporis nostri, quam in sua glorificatione uidere summa gloria est, summumque bonum. Sane antiquus ille pater hominum, aut potius criminum, posteritati sue uirus antique preuaricationis infudit. Unde adhuc sentio legem contrariam in membris meis repugnantem legi mentis mee [23 1Kb] . uideo quia perdidi dies meos, quasi aquam bibens, iniquitatem scilicet faciens ab adolescentia mea. Ideo sagitte Domini in me sunt quarum indignatio ebibit spiritum meum [24 1Kb] . uideo infra me, supra me, iuxta me, contra me infinita mortis pericula, et dolores inferni, ut plangam cum Propheta, et dicam: In me, Domine,  transierunt ire tue, et terrores tui conturbauerunt me [25 1Kb] . Circumdederunt me dolores mortis, et pericula inferni inuenerunt me [26 1Kb] . Lugebo ergo, et humiliabor sub potenti manu Dei; ponam in puluere os meum, si forte sit spes. Lugebo quia dies antiquos perdidi; lugebo, ut dies eterne consolationis acquiram. Scio enim quis dixerit: Beati qui lugent, quoniam ipsi consolabuntur.



SERMO XLIu. IN EODEM.

Beati qui lugent, quoniam ipsi consolabuntur [27 1Kb] .

Melius est equidem ire ad domum luctus quam ad domum conuiuii [28 1Kb] . Est luctus penitentie, de quo Propheta: Exitus aquarum deduxerunt oculi mei,  quia non custodierunt legem tuam, Domine [29 1Kb] . Et: Lauabo per singulas noctes lectum meum, lacrymis meis stratum meum, rigabo [30 1Kb] . Est luctus affectionis, quem exhibuit Dauid super Absalon [31 1Kb] , et Iacob super Ioseph [32 1Kb] . Talem luctum non multum approbat Deus. Unde et Samueli dictum est: Usquequo lugebis Saul? [33 1Kb] Est luctus auaritie, iuxta illud:

Lugetur lacrymis amissa pecunia ueris,
et hunc Dominus detestatur. Est luctus desperationis,  luctus scilicet Esau, luctus Cain: et hunc abominatur Dominus. Est luctus deuotionis, et afflictionis, et hunc Dominus amplexatur. De isto scriptum est: Posuisti lacrymas meas in conspectu tuo, sicut et in promissione tua [34 1Kb] . Exaudi orationem meam Domine, auribus percipe lacrymas meas in conspectu tuo [35 1Kb] . Hic est luctus qui beatos efficit. Beati enim qui lugent, quoniam consolabuntur. De hoc luctu siue merore dicitur per prophetam: Meror uiri humiliabit eum, et sermone bono letificabitur [36 1Kb] . Et alius Propheta: Euntes ibant et flebant mittentes semina sua. uenientes autem uenient cum exsultatione, portantes manipulos suos [37 1Kb] . Amen amen dico uobis quia plorabitis, et flebitis uos; mundus autem gaudebit. Quid est, meror uiri humiliabit eum? plorabitis, et  flebitis uos; mundus autem gaudebit. Quid est sermone bono letificabitur? tristitia uestra uertetur in gaudium. Et, uenientes uenient cum exsultatione [38 1Kb] . Infelix ego homo, quis dabit capiti meo aquam? Quis aperiet mihi cataractas miserrimi capitis mei, ut lugeam bona que amisi, et mala que commisi: ut lugeam necessitates publicas: ut doleam et deplorem familiares angustias? Tota enim uita hominis tentatio est super terram [39 1Kb] . Sumus tentationibus miserrimis interius pleni, foris circumdati. Quod uideo, quod audio, quod uolo, quod nolo, quod placet, quod displicet, quod meditor, quod loquor, quod taceo, quod laboro, quod quiesco, denique totum quod uiuo tentatio est, et afflictio spiritus. Deducant oculi mei lacrymas, et dent diluuium aquarum multarum, ut  possim diluere sordes, quas ab adolescentia mea contraxi. Sensus enim mei proni fuerunt ab adolescentia in malum [40 1Kb] . Feci pactum cum inferno, et cum morte pepigi fedus [41 1Kb] . Et ecce defecerunt in uanitate dies mei, et anni mei cum festinatione [42 1Kb] . Infixus sum in limo profundi, et non est substantia [43 1Kb] . Et nunc que est exspectatio mea? Nonne tu, Domine? nam substantia mea apud te est [44 1Kb] . Da mihi, Domine, lacrymas Petri, lacrymas Chananee, lacrymas peccatricis. Da mihi inferius irriguum, quoniam anima mea sicut terra sine aqua tibi [45 1Kb] . Da mihi, O fons misericordie, fontem aquarum, quibus abluam sordes cordis mei, ut dimittam aduersum me eloquium meum. Lugens, et plangens, accusans, et damnans  perditissimam uitam meam. Sane est irriguum superius, quod nondum postulare presumo. Riuulus quidem aquarum celestium, qui de calore amoris et deuotionis procedit. Anima siquidem pia deuotione et desiderio in amorem Christi resoluta in lacrymas defluit, et liquescit. Ideo illa que languebat amore, dicebat: Anima mea liquefacta est ut dilectus locutus est [46 1Kb] . He sunt aque calide quas inuenit Ana, filius Sebeon [47 1Kb] . Hec aqua iam non est  aqua, mutata est in uinum, ut letificet cor hominis. Sicut scriptum est: Date uinum merentibus, et siceram his qui amaro sunt animo [48 1Kb] . Hoc uinum nobis necessarium est propter frequentes infirmitates nostras. Hoc est uinum de uinea Sorec [49 1Kb] , appetitus scilicet sanctitatis et desiderium iustificationum Dei. Has iustificationes nondum desiderabat, sed cupiebat desiderare qui dicebat: Concupiui desiderare iustificationes tuas in omni tempore [50 1Kb] . Sane ex ipsa iustificatione crescit iustitie desiderium, et deuotionis feruor amoris excitat incentiuum. Sic ergo iustitie cibus dum plus reficit, plus dulcescit; dum amplius recipitur, amplius esuritur. uehemens enim desiderium esuries est. Ideo ille qui est summa iustitia, dicit: Qui edunt me adhuc esurient, et qui  bibunt me adhuc sitient [51 1Kb] . Non sicut illi qui edebant panem Moysi in deserto, aut bibebant de hydria Samaritane, sed esuries presentis uite satietas est future. Tunc erit satietas et nulla anxietas, desiderium et nullum fastidium, iugis affectus nullusque defectus. Erit ibi desiderium in satietate, et in desiderio satietas. Ut edatis, inquit, et bibatis super mensam in domo Patris mei [52 1Kb] . Tunc enim ab ubertate domus Dei, et torrente uoluptatis uasa misericordie replebuntur. Nunc gratia est esuriens iustitie, quam subsequetur satietas interminabilis glorie. Hanc innuebat quidam cum diceret: Ego autem in iustitia apparebo in conspectu tuo; satiabor cum apparuerit gloria tua. Esuries et sitis iustitie,  causa est beatitudinis [53 1Kb] . Beati enim qui esuriunt et sitiunt iustitiam, quoniam ipsi saturabuntur.



SERMO XLu. DE EODEM FESTO.

Beati qui esuriunt et sitiunt iustitiam, quoniam, ipsi saturabuntur [54 1Kb]

Nunquid esurio iustitiam, si desidero esse iustus? Et quis est qui hoc non desideret? Balaam Ariolus non solum uitam iustorum, sed eorum nouissima appetebat. Moriatur, inquit, anima mea morte iustorum, et fiant nouissima mea horum similia [55 1Kb] . uolo esse iustus, et nolo, quia iustitiam appetens iniquitati consentio. Que autem participatio iustitie cum iniquitate? Aut quis consensus Dei cum idolis [56 1Kb] ? Nemo potest duobus dominis seruire [57 1Kb] , nemo potest  iniquitati et iustitie consentire. Si motum peccati sentis, et consentis, non esuris iustitiam, imo iniustus es, et iniquus, si sentis, et contradicendo dissentis: pes tuus in uia recta est, et credo quod iustitiam esuris, ut secure possis dicere cum Propheta: Utinam dirigantur uie mee ad custodiendas iustificationes tuas [58 1Kb] ! Pugna quidem magna est  inter sensum et consensum, inter carnem et spiritum. Ideo Apostolus sentiens, et non consentiens, dicit se facere malum, et non operari illud. Quod nolo, inquit, malum, facio, id est, per concupiscentiam facio; et: Iam non ego operor illud, sed quod habitat in me peccatum [59 1Kb] . Apostolus hac inextricabili perplexitate ligatus clamare compellitur: Infelix ego homo! quis me liberabit de corpore mortis huius [60 1Kb] ? Idem nos consolatur, et dicit: Si Christus uos liberauerit, uere liberi eritis [61 1Kb] . O Domine, libera animam meam, misericors Dominus et iustus [62 1Kb] . Tu es iustitia, redemptio et salus nostra. Dic anime mee: Salus tua ego sum [63 1Kb] . Sana animam meam, Domine, quia peccaui tibi [64 1Kb] . Si iniquitates obseruaueris, Domine, Domine, quis sustinebit [65 1Kb] ? Omnes  enim iustitie nostre sicut pannus menstruate [66 1Kb] . Ideo turbatus est a furore oculus meus. Anima mea turbata est ualde, unde et uerba mea dolore plena sunt ualde. Quare tristis es, anima mea, et quare conturbas me [67 1Kb] ? Nunquid resina non est in Galaad, aut medicus non est tibi [68 1Kb] ? Et tu homo, miserere tui, miserere anime tue placens Deo. Si uis misereri tui, omnes miserias euasisti. Miserator etiam et misericors Dominus talem se tibi exhibebit, qualem te tibi et proximo tuo exhibere uolueris. Miserere anime tue, ut non dicatur de te: Sterilem pauit, et uidue bene non fecit. Omnis siquidem inique agens, crudelis et impius est anime sue. Nam qui diligit iniquitatem,  odit animam suam [69 1Kb] : exerce misericordiam et beatitudinem apud Deum. Beati enim misericordes, quoniam ipsi misericordiam consequentur.



SERMO XLuI. IN EODEM.

Beati misericordes, quoniam ipsi misericordiam consequentur [70 1Kb] .

uerbum Iacobi [71 1Kb] est: Iudicium sine misericordia illi erit, qui non fecit misericordiam. Sane misericordia Dei superexaltat iudicium. uerbum Sponse est: Meliora sunt ubera tua uino [72 1Kb] ; misericordiam, inquit, uolo, et non sacrificium [73 1Kb] . Dimitite, et dimittetur uobis [74 1Kb] . Si non remiseritis ex corde, Pater uester celestis non dimittet uobis [75 1Kb] . uerbum Salomonis est [76 1Kb] : Homo homini seruat iram, et in homine  simili sibi non seruat misericordiam. Serue nequam, dicit Dominus, omne debitum dimisi tibi, quia rogasti me. Nonne oportuit te misereri conseruo tuo, sicut et ego tui misertus sum [77 1Kb] ? Paulus ad Ephesios: Omnis amaritudo et indignatio tollatur a uobis, ut sitis misericordes, donantes commissa inuicem [78 1Kb] . Recole misericordiam Ioseph in fratres  suos [79 1Kb] , misericordiam Moysi in populum contentiosum, incredulum et rebellem; misericordiam Dauid in Saulem [80 1Kb] , et Absalon et Semei [81 1Kb] , et aliorum qui fuerunt misericordie uiri et nullum qui misericordiam fecerit inuenies periisse. Est autem misericordia intercessionis, ut in Samuele pro Saule; in Daniele, in Moyse pro populo Isrel. Dixit enim ut disperderet eos, si non Moyses stetisset in confractione, in conspectu eius, ut auerteret iram suam ne disperderet eos [82 1Kb] . Est misericordia consolationis, sicut dicit Iob [83 1Kb] : Eram, inquit, merentium consolator; oculus fui ceco, pes claudo. Pater eram pauperum, quia ab infantia mea creuit miseratio mecum, et de utero matris mee mecum egressa est. Est etiam et misericordia correctionis, sicut ad Galatas  [84 1Kb] scribit dicens: Si preoccupatus fuerit homo in aliquo delicto, uos qui spirituales estis, instruite huiusmodi in spiritu lenitatis, considerans temetipsum, ne et tu tenteris. Misericordia usque ad inimicum se porrigit sicut scriptum est: Diligite inimicos uestros, benefacite his qui oderunt uos [85 1Kb] . Paulus ad Romanos [86 1Kb] : Benedicite persequentibus uos, et nolite maledicere, nulli maledictum pro maledicto reddentes. Et idem: Si esurierit inimicus tuus, ciba illum; si sitit, potum da illi [87 1Kb] ; nam et Christus pro crucifixoribus suis orauit. Cum duo sint filii Rachelis, id est, duo opera caritatis, sex sunt filii Lie, id est sex opera misericordie, que Dominus enumerat in Euangelio: Esuriui, et dedisti mihi manducare;  sitiui, et dedisti mihi bibere [88 1Kb] . Ista sex opera misericordie eleemosyna comprehendit. Eleemosyna enim est quidquid homo per compassionis affectum necessitatibus alienis impendit. Ecclesiasticus dicit: Absconde eleemosynam in sinu pauperis, et ipsa orabit pro te, et liberabit ab omni ma lo [89 1Kb] . Aqua exstinguit ignem, eleemosyna culpam [90 1Kb] . In Luca [91 1Kb] scriptum est: Qui habet duas tunicas, det non habenti; et qui habet escas, similiter. Martinus [92 1Kb] supererogauit, qui suam pauperi chlamidem dimidiauit. Ipse etiam totam tunicam et unicam pauperi dedit, cui archidiaconus suus aliam pro quinque denariis emit. Quidquid pauperi datur, Domino commodatur, ipse enim est pauperum fideiussor. Beatus autem homo qui miseretur et commodat [93 1Kb] .  Si dispergis bona tua, et effundis in pauperes, iustitiam tibi in eternum constituit et iustitie fructum. Scriptum est enim: Dispersit, dedit pauperibus, iustitia eius manet in seculum seculi [94 1Kb] . Eremita spoliatus a predonibus, et in semiunciis ambulans seminudus, interrogatus quis eum spoliasset, respondit: Codex iste celestis docens omnia esse danda pauperibus. Cui cum diceretur quia adhuc aliquid haberet,  ipsa semiuncia pauperi dedit. Paulinus Nolanus episcopus non tantum sua dedit, sed et se ipsum in seruitutem pro filio uidue pauperis concessit, et tradidit. Et ego, inquit Apostolus, superimpendar pro animabus uestris [95 1Kb] . Si non ponis animam tuam pro anima, pone saltem bona tua temporalia pro te ipso. Fac tibi amicos de mammona iniquitatis [96 1Kb] . Honora Dominum de tua substantia [97 1Kb] . Omni petenti te tribue [98 1Kb] . Non exspectes ut pro te mortuo fiant eleemosyne, quas uiuus fecisse debueras.

Eleemosyna uiuentis lumen est ante faciem incedentis. Eleemosyna uero post obitum, quasi lucerna post tergum. Eleemosyna lumen est anime, si tamen cum hilaritate animi fiat: hilarem enim datorem diligit Deus [99 1Kb] . Unde Apostolus ad Corinthios:  Unusquisque prout destinauit in corde suo, non ex tristitia aut neccessitate [100 1Kb] , sed ex uoluntate. uoluntarie, inquit, sacrificabo tibi [1 1Kb] . uoluntarie, non coacte; nam, qui ex coactione officii, siue fame, uel rei temporalis obtentu eleemosynam facit, non est ei sors, neque pars in eleemosyne fructu. Forsitan equalis est coruo qui pascebat Eliam, et uiduam. uerbum Pauli est: Non quero datum, sed requiro fructum [2 1Kb] . uis audire eleemosyne fructum? Beatus qui intelligit super egenum et pauperem, in die mala liberabit eum Dominus. Dominus conseruet eum, et uiuificet eum, et beatum faciat eum in terra, et non tradat eum in animam inimicorum eius [3 1Kb] . Liberat et conseruat, uiuificat et beatificat,  iuxta uerbum filii Syrach: Eleemosyna uiri quasi sacculus cum ipso, et ei gratiam conseruabit [4 1Kb] . Eleemosyna siquidem oculos cordis purificat et emundat. Date, inquit Lucas [5 1Kb] , eleemosynam, et omnia munda sunt uobis. Sane munditia cordis ipsa est in sanctimonia, sine qua nemo uidebit Deum [6 1Kb] . Eleemosyna uero mundat oculos cordis, et aperit ad uidendum. Beati autem mundo corde, quoniam ipsi Deum uidebunt.



SERMO XLuII. DE EODEM FESTO.

Beati mundo corde, quoniam ipsi Deum uidebunt [7 1Kb] .

Sex sunt opera misericordie, sicut diximus, que  hominem purificant et emundant. Nonne hec opera sunt sex hydrie in Galilea posite ad purificationem Iudeorum? Aqua mundat, eleemosyna mundat, fides mundat: Fide, inquit, mundans corda eorum [8 1Kb] . Beati autem mundo corde, quoniam ipsi Deum uidebunt. Nonne uita eterna est uidere te Deum, et quem misisti Iesum Christum? Beati, Domine, qui te uiderunt et in te crediderunt, spe  non re. Nam et mundi corde hodie te uident, nec tamen beati sunt; uident sed per speculum, et in enigmate [9 1Kb] , et quasi sub nube. Erit tempus quando uidebunt te facie ad faciem in splendoribus sanctorum [10 1Kb] , gloria et honore coronatum [11 1Kb] , non in diademate maiestatis tue, sed quasi unigenitum a Patre plenum gratie et maiestatis. Tunc exsultabimus et gaudebit cor nostrum [12 1Kb] ; tunc erit Sabbatum de Sabbato; tunc erit in ore hominum canticum nouum [13 1Kb] , et uox quasi letantium omnium. Ibi sicut Christus splendor et figura substantie Dei, sic apparebit in figura Dei et gloria maiestatis. O custos hominum et redemptor noster, ad te leuaui oculos meos [14 1Kb] , oculos scilicet cordis mei. Sicut enim oculi seruorum in manibus dominorum suorum, ita  oculi nostri ad te, Domine, donec miserearis nostri [15 1Kb] . uerumtamen turbatus est a furore oculus meus [16 1Kb] ; dereliquit me uirtus mea, et lumen oculorum meorum, et ipsum non est mecum [17 1Kb] . Non possum uidere faciem tuam nisi oculo mundi cordis. In immunditiis concepit me mater mea [18 1Kb] ; et: Quis potest facere mundum de immundo conceptum semine? Nonne tu qui solus es [19 1Kb] ? Cor mundum crea in me, Deus [20 1Kb] , Deus cordis mei, et pars mea Deus in eternum [21 1Kb] . Tibi dixit cor meum; exquisiuit te facies mea; faciem tuam, Domine, requiram [22 1Kb] . Quid enim mihi est in celo, et a te quid uolui super terram [23 1Kb] ? Dominus illuminatio mea, et salus mea, quem timebo [24 1Kb] ? Illumina oculos meos ne unquam obdormiam in  morte: nequando dicat inimicus meus: Preualui aduersus eum [25 1Kb] . Tu es funiculus hereditatis mee [26 1Kb] , portio mea in terra uiuentium [27 1Kb] . In terra, que promittitur mitibus; in terra consolationis, que lugentibus offertur; in regno celorum, quod patientibus et pauperibus datur; in hereditate sanctorum, et pace filiorum Dei; in pace Dei, que exsuperat omnem sensum [28 1Kb] , que filios Dei consortes beatitudinis facit. Beati enim pacifici quoniam filii Dei uocabuntur.



SERMO XLuIII. IN EODEM.

Beati pacifici, quoniam filii Dei uocabuntur [29 1Kb] .

Non est Deus dissensionis, sed pacis, qui pacificauit  in sanguine unigeniti Filii sui que in celis, et que in terra [30 1Kb] . Qui enim motus interiores pacificant in seruitutem et in obsequium Christi, qui cum proximo pacem habent, qui fratres ad pacem reconciliant, super istos pax Domini requiescit et requies Dei uocandi sunt. Pacifici enim filii Dei uocabuntur. Inquire ergo pacem et persequere eam [31 1Kb] , sunt reliquie homini pacifico [32 1Kb] . uis uidere reliquias  huius pacis? Hanc pacem sequitur pax eterna, et utramque pacem dat Dominus. Sicut scriptum est: Pacem super pacem dabit Dominus. Utramque pacem euidenter insinuat ubi dicit: Pacem relinquo uobis; pacem meam do uobis [33 1Kb] . Premat mundus, premat corpus, impugnet diabolus. Si pacem habeas cum proximo ad Deum, et cum Deo ad proximum; si facias quod Apostolus ad Hebreos monet, dicens: Pacem sequimini cum omnibus hominibus [34 1Kb] , scias quia Dominus posuit fines tuos pacem [35 1Kb] . In pace factus est locus tuus, et potes dicere confidenter: In pace in idipsum dormiam et requiescam [36 1Kb] . Pax enim multa, Domine, diligentibus nomen tuum, et non est illis scandalum [37 1Kb] . Duo debemus Deo et proximo: gloriam Deo, pacem proximo. Ideo angelus  inter Deum et hominem sapientissime distinguebat dicens: Gloria in excelsis Deo, et in terra pax hominibus bone uoluntatis [38 1Kb] . Summa siquidem sapientia est nichil omnino diligere preter Deum aut propter Deum. Hec est sapientia Dei pudica, sicut Iacobus [39 1Kb] dicit: Sapientia Dei primum quidem pudica est, deinde pacifica. Pudica est in uirtutibus se exercens, ut se immaculatum ab hoc seculo custodiat, et sic fructum eterne pacis et beatitudinis acquirens. Dominus enim uirtutem populo suo dabit, et sic Dominus benedicet populo suo in pace [40 1Kb] . Testimonio namque Iacobi: Fructus iustitie seminatur in pace [41 1Kb] ; ideoque iustitia et pax osculate sunt [42 1Kb] . Iustitiam et pacem coniungit quasi  in uno osculo Paulus: Iustificati, inquit, ex fide pacem habeamus ad Deum [43 1Kb] . Dat Dominus iustitiam ut uirtutem; pacem uero ut premium, et benedictionem iuxta illud: Dominus uirtutem populo suo dabit; Dominus benedicet populo suo in pace [44 1Kb] .

Est tamen pax que nec est meritum, nec premium; pax quam Dominus odit, pax scilicet terrene uoluptatis de qua Dominus dicit: Non ueni pacem mittere in terram, sed gladium [45 1Kb] . Pax enim que in deliciis carnis exercetur, pessima est, teste Propheta qui dicit: Zelaui super iniquos, pacem peccatorum uidens [46 1Kb] . Pax, pax, et non est pax [47 1Kb] . Hanc enim pacem momentaneam sequitur amaritudo eterna. Ecce, inquit, in pace mea amaritudo amarissima [48 1Kb] . Nam, cum dixerint pax et securitas, etc.,  repentinus superueniet interitus, et dolor sicut in utero habens, et non effugiet [49 1Kb] . Est pax proditoria, de qua scriptum est. Homo pacis mee in quo speraui, qui edebat panes meos, magnificauit super me suplantationem [50 1Kb] . Hanc exercuit Ioab in Abner et Amasiam, ideo non est scriptus in catalogo fortium. Est pax seductoria, de qua Ieremias: O Sedecia, uiri tui pacifici seduxerunt te [51 1Kb] . Pacem tuam,  Domine, relinque nobis, pacem tuam da nobis. Da pacem, Domine, in diebus nostris, quia non est alius qui pugnet pro nobis. Impugnat nos mundus, impugnat nos caro, impugnat nos malignus spiritus: expugna, Domine, impugnantes nos. Loquere pacem in plebem tuam. Da, Domine, pacem sustinentibus te, sustinuimus et exspectauimus pacem, et ecce turbatio. Circumdederunt me dolores mortis, et pericula inferni inuenerunt me. Tribulationem et dolorem inueni [52 1Kb] . Quidquid enim sub sole est, tribulatio est et afflictio spiritus [53 1Kb] . uiator et hospes sum in hac terra peregrinationis nostre. Tria uero me de domo eiiciunt, fumus, stillicidium et litigiosa mulier. Amor scilicet mundi, et concupiscentia oculorum, et caro uxor  pessima. uere filius Dei essem, si hec patienter et pacifice sustinerem et possem dicere cum Propheta: Cum his qui oderunt pacem, eram pacificus [54 1Kb] . uerum in miseriis non subsistet. Que enim fortitudo mea, ut sustineam? Si dederis mihi, Domine, gratiam sustinendi infirmitates meas, sufficit mihi gratia tua. Miserere mei, Domine, quoniam infirmus sum [55 1Kb] . Infirmus et debilis sum, et irruerunt in me fortes iniqui. Circumdederunt me inimici mei dicentes: Deus dereliquit eum, persequimini, et comprehendite cum, quia non est qui eripiat [56 1Kb] . Domine, uim patior, responde pro me [57 1Kb] . Quid enim respondebo cum ipse fecerim? Reuera ego tecum sum, feci. Nam et propheta dicit: uie tue et iniquitates tue fecerunt hec tibi [58 1Kb] . Et quis iniquior  mihi quam ego? Quis ita ingeniosus est in mortem meam? Quis ita, ut ego, querit animam meam in interitum? Quis ita cogitat preripere preclaram hereditatem meam mihi, et repellere pretium meum? Patior, et utinam pro iustitia, et non pro iniquitatibus meis! sed si pro iniquitatibus meis penam sustineo, pro me patior, non pro Christo. Princeps apostolorum dicit: Nemo uestrum patiatur ut fur, aut homicida, aut alienorum appetitor; sed, si benefacientes et patientes sustinetis, beati [59 1Kb] . Beati enim qui persecutionem patiuntur propter iustitiam, quoniam ipsorum est regnum celorum.



SERMO XLIX. DE EODEM FESTO.


Beati qui persecutionem patiuntur propter iustitiam, quoniam ipsorum est regnum celorum [60 1Kb] .

Omnes uirtutes quas in constructione scale celestis annumerauimus, per patientiam confirmantur.


Nam uidua est uirtus quam non patientia firmat.

Patientia siquidem octaua ponitur in scala Iacob, et octaua redit ad caput. Propterea prima et ultima,  id est uoluntaria paupertas, et patientia inter persecutiones regnum celorum non in promissione, sicut alie uirtutes, sed in possessione et proprietate recipiunt. Mites possidebunt terram, lugentes consolabuntur, esurientes saturabuntur, misericordes misericordiam consequentur, mundi corde, et pacifici Deum uidebunt, et Dei filii uocabuntur. Beati autem pauperes spiritu, et qui persecutionem patiuntur propter iustitiam, quoniam ipsorum est regnum celorum. Alii immittuntur in exspectationem; isti statim mittuntur in possessionem hereditatis eterne. Pulchre et eleganter sibi conueniunt in merito et premio patientia et paupertas. uera enim pro Christo paupertas et uera patientia Christi pauperum. In hoc tamen differt spiritualis pauper a martyre,  quia tormenta et cruciatus, quos pauper diutissime sustinet in camino et frixorio paupertatis, recompensantur in martyre compendio momentanee passionis. Utrobique tamen patientia martyrem facit. Ad martyres dicitur: In patientia uestra possidebitis animas uestras [61 1Kb] . De pauperibus scriptum est: Patientia pauperum non peribit in finem [62 1Kb] . Hoc est semen bonum, quod cecidit in terram bonam, et fructum affert in patientia [63 1Kb] . Apostolus in secunda ad Corinthios monet nos ut exhibeamus nosmetipsos sicut Dei ministros in multa patientia [64 1Kb] . Magna est uirtus patientie. Melior est homo patiens, teste Salomone, uiro forti [65 1Kb] . Inestimabiliter enim melior est qui torquentem patienter sustinet, quam  qui patientem crudeliter torquet. Eremita quidam percussus ab arreptitio, ei aliam maxillam patienter prebuit; et exiit demon clamans: Sola patientia me uicit, sola patientia me eiecit. Ubi est, fratres, patientia nostra? Pro uerbo leui irascimur et uindictam irascendo expetimus, et inter molestias satis despicabiles sustinentiam perdimus. ue autem his qui perdiderunt sustinentiam. Ego ipse mihi testis sum, quia nullam prorsus molestiam ferre possum. Si tamen saperem, ego temporaliter me punirem delicatus, et uoluptatibus assuetus, infirmus et impatiens talium. O si me punire, et corripere aut nolo, aut nequeo, aut horreo, tu me, Domine, argue, tu me corripe: Beatus enim homo qui corripitur a Domino. uerba  tua sunt: Ego quos amo arguo, et castigo [66 1Kb] . Utinam corripiat me iustus in misericordia [67 1Kb] , non in ira, non in furore! Domine, ne in furore tuo arguas me, neque in ira tua corripias me [68 1Kb] . Ira est in purgatorio, furor in inferno. Sic me corripias, ne corrumpas; sic emendes, ne destruas, et ne de me dicatur: Destruxisti eum ab emundatione [69 1Kb] . Destructorius potius quam purgatorius mihi erit ille ignis terribilis, si exspectauero eum.  Quomodo purgauit Dominus filios Leui? Sedebit enim quasi ignis conflans, et emundans argentum [70 1Kb] . Tunc omnis uiolenta predatio cum tumultu, et uestimentum mistum sanguine erit in combustionem et cibus ignis [71 1Kb] . Ipse est qui per Ielem dicit: Mundabo sanguinem eorum, qui non mundauerunt [72 1Kb] . Et quis ex nobis poterit habitare cum igne deuorante? Aut quis stabit cum ardoribus sempiternis [73 1Kb] ? Melius est hic ardere amore Dei, quam ibi torquere ardore terribili. Hic potes mitigare incendium gehennale penitentialibus lacrymis, sicut pueris tribus factus est fornax Babylonis uentus roris [74 1Kb] . Igne dilectionis ardebat illa de qua dictum est: Dimissa sunt ei peccata multa, quoniam dilexit multum [75 1Kb] . Hoc igne uehementer arserunt  patriarche, et prophete, apostoli, martyres, confessores, et uirgines, et ceteri qui in stadio huius uite currentes obtinuerunt brauium, et pro temporali afflictione adepti sunt requiem sine fine.

Et quid facimus, fratres? quare non acceleramus ut ingrediamur in illam requiem? Apostolo teste, uocati sumus ut benedictiones hereditate possideamus [76 1Kb] . Nos autem de longe uidemus patriam nostram, et de longe salutamus eam: imo, quantum possumus, fugimus, et elongamur ab ea, et pro nichilo habuimus terram desiderabilem. Domine Iesu Christe, scimus quia in domo Patris tui multe mansiones sunt, ubi parasti sanctis tuis lucidissimas mansiones. Habebit enim unusquisque in eterna  gloria locum, iuxta suorum exigentiam meritorum. Et nos infelices, ubi erimus? Sane si iniquitates obseruaueris, Domine [76* 1Kb] , si secundum malitias nostras feceris nobis, scio quia non est nobis pars, neque sors in hereditate sanctorum. Erimusne cum uirginibus, qui computruimus in stercoribus nostris bibentes urinam peccatorum nostrorum? Et que conuentio lucis ad tenebras, castitatis ad illecebras, munditie ad immunditiam? Non habebit ille cum uirginibus locum, qui maculauit infinitis luxurie sordibus, aut in corpore, aut in desiderio concupiscentie corpus suum. Que uero potest nobis esse confessio cum confessoribus, et martyribus, et apostolis? Nos enim nec probauit martyrii pena: nec exercuit penitentie rigor: nec insigniuit uite sanctimonia.  Quare uix nemo uidebit Deum. Non oportet nos cum angelis aliquod exspectare consortium; abominantur enim nos: nam tota conuersatio nostra fetet in naribus angelorum. Restat ergo ut simus cum eo cui seruiuimus, ut eamus cum maledictione in ignem eternum qui paratus est diabolo et ministris eius. Exsultabunt sancti in gloria, nos torquebimur in gehenna. Iustum enim iudicium Dei est, teste Apostolo ad Romanos, ut quos benignitas Dei, et patientia ad penitentiam non adduxit: secundum duritiam suam, et impenitens cor, iram reseruent  sibi in die tremendi iudicii Dei [77 1Kb] . Mittentur ergo impii in tenebras exteriores, ubi umbra mortis et nullus ordo. Dominus in ira sua perturbabit eos, et deuorabit eos ignis. Ponet eos ut clibanum ignis in tempore uultus sui [78 1Kb] , id est in tempore sue indignationis et ire. Ignis eorum non exstinguetur, et uermis eorum non morietur [79 1Kb] . Succensus est ignis in furore suo, et ardebit usque ad inferni nouissima [80 1Kb] . Ignis sulphur, et spiritus procellarum [81 1Kb] : ibi mors depascet eos [82 1Kb] : ibit erit fletus, et stridor dentium [83 1Kb] : ibi erit stridor catenarum ardentium, prementium, urgentium, et non consumentium; ibi, sicut dicit Sophonias, erit uox clamoris a prima porta, et uox ululatus a secunda [84 1Kb] . Sicut enim sancti duplicem stolam glorificationis accipient in anima et corpore, ita diploide,  id est duplici confusione anime scilicet et corporis damnabuntur. Agamus penitentiam, fratres, dum licet; tempus enim breue est, finis dubius, iudex terribilis, pena incogitabilis, interminabilis et intolerabilis. A qua nos liberare dignetur per merita sanctorum omnium qui in sanctis suis gloriosus est iehsu Christus. Amen.



SERMO L. DE UNO CONFESSORE.

Dilectus Deo et hominibus beatus Moyses cuius memoria in benedictione est [85 1Kb] .

Si fructum diuine dilectionis attendimus, fructus eterne salutis est, et lignum uite apprehendentibus eam. Hec est enim caritas, de cuius radice  bona uniuersa procedunt; inter cuius fructus computatur gaudium, et pax in Spiritu sancto [86 1Kb] . Uberrima est hec arbor; unde si aliquis ei impenditur ad culturam, idipsum multiplicato fenore fructum recompensat. Nam si Deum diligimus, plus ab eo diligimur. Mensuram enim bonam et confertam, et coagitatam, et supereffluentem dabit in sinum uestrum [87 1Kb] . Dilectio siquidem uestra, quasi scintillula ad comparationem illius effuse et abundantissime caritatis diuine. Si Christum ad dilectionem preuenire uolumus, ipse anticipat uias desideriorum nostrorum, et dilectionis sue gratia nos precurrit. Nam ab eo est si eum diligimus, et ut eum diligamus sua nos dilectione preuenit, non quia priores dilexerimus eum, dicit Ioannes, sed quia  prior dilexit nos [88 1Kb] . Prior diligit nos, qui in benedictionibus suis ubique nos preuenit, sed diuine dilectionis irrefragabile querimus argumentum. Deus, Dei Filius, animam suam pro nobis posuit, eum maiorem dilectionem nemo habeat, ut animam suam ponat quis pro amicis suis [89 1Kb] . Hec dilectio fortior fuit quam uita, quia uitam abstulit; fortior fuit quam mors, quam etiam destruxit qui mortis habebat imperium, et mortem omnino absorbuit et deleuit. Preter hanc generalem et communem dilectionem, in qua et per quam uult Dominus omnes  saluos fieri, et ad agnitionem sui nominis uenire [90 1Kb] : est alia dilectio, infusio scilicet gratie et infuse conuersatio. Hec est que hominem dilectum Deo facit. Certissime autem constat eum a Deo diligi qui Deum diligit, et quoniam dilectionis probatio est exhibitio operis [91 1Kb] , constat denuo quia is Deum diligit qui Dei mandata custodit. Si quis diligit me, ait Dominus, sermones meos seruabit [92 1Kb] . Diligamus, dicit apostolus, non uerbo, uel lingua, sed opere et ueritate [93 1Kb] . Ideo procul dubio Deum diligit, qui odit ea que Deus odio habet, scilicet iniquitatem et uanitatem, et huiusmodi. Sicut scriptum est: Odisti omnes qui operantur iniquitatem [94 1Kb] . Et illud: Odisti obseruantes uanitatem superuacue [95 1Kb] . Hec dilectione ductus et tractus  Apostolus omnia que in mundo fuerant ei lucra, propter Christum arbitratus est detrimenta [96 1Kb] . In caritate itaque radicatus dicebat: Quis me separabit a caritate Christi? Tribulatio, an angustia, an persecutio, an fames, an nuditas, an periculum, an gladius [97 1Kb] ? Primum in dilectione Dei est odire malum et diligere bonum. Porro nemo diligit Deum, nisi prius odio habeat malum. Qui diligitis Deum, dicit Propheta, odite malum [98 1Kb] . Sed hoc non sufficit; exigitur enim ut sermones et mandata diligat, et diligendo custodiat. Unde Propheta: Meditabor in mandatis tuis que dilexi; et leuaui manus meas ad mandata tua, que dilexi nimis [99 1Kb] . Multi siquidem certissime sciunt utrum Deum diligant; sed an a  Deo diligantur ignorant. Quis enim nouit sensum Domini, aut quis consiliarius eius fuit [100 1Kb] ? Quis scit de seipso si sit dignus amore uel odio [1 1Kb] ? Paulus apostolus, licet constantissime dicat: Certus sum quia nichil me separabit a caritate Dei [2 1Kb] , ipse tamen quasi suffragia intercessionis aliene mendicans, Obsecro, inquit, uos per Dominum Iesum Christum, et per caritatem Spiritus sancti, ut adiuuetis me orationibus uestris [3 1Kb] . Iudicia Dei abyssus multa [4 1Kb] . Quibusdam misericors est quos odit, quosdam uero diligit quibus uidetur iratus. Misereamur, inquit, impio, et non discet facere iustitiam [5 1Kb] . Miseretur impiis, ut cum hominibus non flagellentur, et dimittit eos secundum desideria cordis eorum, ut eant in adinuentionibus suis [6 1Kb] , ut apponant iniquitati ad  iniquitatem; ut qui in sordibus est, sordescat adhuc [7 1Kb] . uerumtamen, Domine, propter dolos posuisti eis, allisisti eos dum alleuarentur [8 1Kb] . Preparant sibi stulti et infelices in istis presentibus miseriis sententiam ire interminabilis, et mortis eterne iudicium. Ideo dicit Sapiens: Prosperitas stultorum perdet eos [9 1Kb] . uere stulti qui Dei misericordias non diiudicant, et iram futuri iudicis non attendunt. De ira dicit Propheta: Quis nouit  potestatem ire tue [10 1Kb] ? De miseriis etiam dicit: Quis sapiens et custodiet hec, et intelliget misericordias Domini [11 1Kb] ? Ille siquidem qui in ueritate Deum diligit, nam ipse est qui a Deo diligitur, inter iram et misericordiam Dei oculo perspicaciore discernit; scit quia flagellat Deus omnem filium quem diligit [12 1Kb] ; et ideo cor suum deliciis aut diuitiis, si affluant, non apponens, omne gaudium existimat cum in uarias tentationes inciderit. Iste procul dubio et electus et dilectus est a Deo; sed cum dicatur dilectus a Deo, quare apponitur et hominibus? Quid sibi uult ista coniunctio dilectionis diuine et humane? Que conuentio lucis ad tenebras [13 1Kb] , uite ad mortem, salutis ad confusionem? Nonne qui hominibus placent confusi sunt,  quia Deus spreuit eos [14 1Kb] ? Quid est fauor humanus, nisi uentus urens, er pestilens, et aura corrumpens? Quid est hominum dilectio, nisi occultum Dei odium? Latro insidians, coluber in uia, cerastes in semita mordens ungulas equi, ut cadat ascensor eius retro [15 1Kb] . Homo siquidem gratie captator humane, iuxta uerbum Iob, ponitur super uentum [16 1Kb] , et sic uir uanus erigitur in superbiam [17 1Kb] ; sed omnia merita eius modico flatu fauorabilis aure in nichilum disperguntur. Ipse etiam tanquam ascensor superbie, deuoluitur in precipitium et ruinam. Porro sicut fides, que per dilectionem operatur, dilectum Deo facit; sic mansuetudo, siue lenitas hominem hominibus amabilem reddit; ut a Deo per dilectionem  sanctificetur, et ab hominibus pro mansuetudine et lenitate sua tanquam sanctus Domini diligatur. Sicut scriptum est: In fide et lenitate sanctum fecit illum Dominus [18 1Kb] . Dilectio ergo Dei modis omnibus querenda est; dilectio uero hominum querenda quidem non est, sed si oblata fuerit, reiici dedignanter aut contemni non debet; cum ipsa ueritas dicat: Sic luceant opera uestra coram hominibus, ut glorificent Patrem uestrum qui in celis est [19 1Kb] ; quatenus quod de Unigenito Dei Filio dicit, etiam de adoptiuo dicatur: Pater clarifica Filium tuum, ut et Filius tuus clarificet te [20 1Kb] . Apostolus id ipsum consulere et monere uidetur: Prouidentes, inquit, bona, non solum coram Deo, sed coram hominibus [21 1Kb] . Deo quidem displicere non credo, si quis hominibus placeat,  mansuetudinis obtentu uel intuitu sanctitatis. Nam ipse, qui est factor hominum ac redemptor, quorumdam faciem, ita quodam placore, quadam hilaritate fauorabili serenat, ita quodam celesti dono dicta et facta eorum gratificat, ut corda hominum sibi concilient ipso uisu, et his quasi angelis humani fauoris reuerentia impendatur. Deo igitur debemus fidem, hominibus lenitatem: fidem cuius condimentum sit dilectio ut, diligendo Deum, ab eo diligamur,  in lenitate uero et mansuetudine exemplar et forma uiuendi aliis existamus. Sane lenitas in homine notabilis est, nisi aliquo sale rigoris condita sit. Unde et in Heli lenitas damnata est. Ideoque cum Magister ueritatis diceret: Discite a me quia mitis sum et humilis corde [22 1Kb] , ut sale humilitas condiretur, premisit salem habere in nobis. De fide illud dicimus, quia cum iustus ex fide uiuat [23 1Kb] , fides non uiuificat, sicut mortificat, nisi socia dilectionis existat. Multi enim credunt, sed fides eis potius est ad mortem. Nam, cum demones credant et contremiscant; isti deteriores infidelibus et demonibus credunt, sed non diligunt; credunt et omnino contemnunt. Ideoque in die ire sibi thesaurizant terribile iudicium, et qui modo non timent,  etc., ab auditione mala non timebunt [24 1Kb] , pro abysso malitie sue habituri ignis causa timoris et horroris abyssum, et pro contemptu damnationis eterne supplicium. Quam a nobis auertere dignetur, cui est honor et gloria in secula seculorum. Amen.



SERMO LI. IN EODEM FESTO.

Anima mea conturbata est propter quadrigas Aminadab [25 1Kb] .

Sponsa in Cantico amoris, scilicet Ecclesia, Redemptori conqueritur de quadrigis Aminadab, quod non sint in ea reuerentie et honores qui debuerant. Aminadab interpretatur spontaneus, id est Christus, qui pro nobis sponte morti se obtulit. Oblatus est  enim quia ipse uoluit [26 1Kb] . Huius aurige quatuor euangeliste intelliguntur, qui uerbum salutis olim per quatuor partes mundi publice deferentes fructum fecerunt multiplicem, et de semine uerbi Dei multiplices manipulos iustitie retulerunt. Conqueritur ergo Ecclesia quod hodie alligatum est uerbum Domini in ore predicatorum, plicatus est liber, et hi quibus commissa erat annona Dominici uerbi, frumenta abscondunt in populis, et euenit uerbum illius lamentatoris prophete: Paruuli petierunt panem, et non erat qui frangeret eis [27 1Kb] . De his quadrigis, et de rotis earum dictum est in Ezechiele [28 1Kb] . Quia erat earum similitudo una quasi esset rota in medio rote, in quo notatur quod unum Testamentum alteri Testamento est simile et conforme. Nam  sicut in ueteri Testamento erant precepta iudicia et promissa, sic et in Nouo. Sicut unus ibi Legislator et multi ministri: sicut ibi duodecim prophete ex una parte, et ex altera quatuor; sic in tempore gratie sub Christo, LXXII discipuli sunt constituti, XII apostoli, Iu euangeliste; quorum testimonio tam septuaginta duorum, quam XII predicatio firmaretur, et scriptis generaliter publicaretur. Isti quatuor in Ezechiele et in Apocalypsi Ioannis per quatuor animalia designati sunt. Mattheus prefiguratus est per hominem, quia eius intentio in Euangelio est circa Christi humanitatem: unde et  ab eius temporali generatione assumit euangelice narrationis initium. Marcus leoni assimilatur, quia circa Christi resurrectionem specialiter uersatur. Unde in die Resurrectionis Euangelium eius in Ecclesia recitatur. Lucas significatur in uitulo, quia circa narrationem Passionis specialiter intendit. uitula enim hostia sacerdotalis est, unde et a sacrificio incipit. Ioannes designatur per aquilam, quia diuinam generationem quasi tuba incomprehensibilis theologie intonat. Ceteris gradientibus in terra cum Christo; ipse tanquam aquila, imo plus quam aquila omnibus ceteris altius uolat. Et licet singuli speciales et proprias intentiones habeant circa Christum, quadripertita tamen est singulorum intentio; dum de Christi Natiuitate, Passione,  Resurrectione et Ascensione loquuntur. Ideoque et hec animalia quatuor facies habere uidentur. Erant, inquit, quatuor facies uni [29 1Kb] . uel ideo dicuntur habere quatuor facies, quia de illo tractant, illum predicant, qui quatuor illas facies in se ipso compleuit. Ipse namque est homo nascendo, uitulus patiendo, leo resurgendo, aquila ascendendo.

Conturbata est ergo sponsa pro quadrigis Aminadab. Non est qui faciat uerbum euangeliste, non est qui annuntiet pacem populo, qui euangelizet bona, qui uerbo et exemplo instituat ad eterna [30 1Kb] . O quam speciosi sunt pedes euangelizantium pacem, euangelizantium bona, sed non omnes obediunt Euangelio;  imo uel pauci uel nulli. Cum enim Euangelium doceat mundum contemnere, paupertatem diligere, uitam presentem odio habere, celestia et eterna tantum querere; nos Euangelium postponentes, et derelictis quadrigis Aminadab que ducunt ad uitam, currimus in curribus Pharaonis ad mortem. Currus Pharaonis multiplices sunt; quos in hac regione nostra sepius inuenire possumus, et uidere. Est currus malitie, currus luxurie, currus auaritie, currus superbie, currus inuidie. De aliquibus dicamus, ut in eorum forma aliorum formentur exempla. Currus malitie habet quatuor rotas, seuitiam, impatientiam, audaciam, impudentiam. ueloces sunt rote iste in malum, uelox est currus iste ad effundendum  sanguinem. Currus luxurie quatuor habet rotas: uentris ingluuiem, immunditie libidinem, uestis mollitiem, soporis et otii resolutionem. Rote quibus auaritia trahitur, sunt tenacitas et rapacitas, sollicitudo habendi et timor perdendi. In omnibus istis curribus temones sunt Dei contemptus, et obliuio mortis. Alios currus de exercitu Pharaonis sibi potest formare ad libitum diligentia singulorum. Isaias [31 1Kb] : Multiplices sunt eius equi et innumerabiles quadrige eius. uerumtamen quia scriptum est: Hi in curribus et hi in equis; nos autem in nomine Domini Dei nostri [32 1Kb] . Omissis curribus Pharaonis in quibus est animarum perditio, reuertamur ad quadrigas  Aminadab, in quibus est salus, sicut propheta dicit: Quis ascendet super equos tuos, et quadrige tue saluatio [33 1Kb] ? Sicut habet Pharao currus suos, sic suos equos suasque quadrigas habet uester Aminadab. Nonne quadrigam faciunt iustitia, prudentia, temperantia, fortitudo? Nonne hic est currus et quadriga Elie? Istam quadrigam trahunt non solum quatuor euangeliste, sed quatuor status religiosorum, incipientium, proficientium, currentium, peruenientium. uultis uidere quadrigas nostri Aminadab, euntes ad uitam eternam adeo multiplices sicut sunt quadrige in nundinis. Una quadriga est deuotio, oratio, lectio, meditatio. Alia quadriga est cordis contritio, oris confessio, peccati satisfactio, delicti euitatio. Est et alia quadriga odium mundi,  contemptus sui, compassio Christi, amor Dei. Sed et fides Incarnationis, Passionis, Resurrectionis et Ascensionis unam quadrigam amplissime tibi faciunt. Est alia forte augustior, puritas conscientie, asperitas uite, humilitas obedientie, austeritas discipline. Si sacre Scripture uolumina circa inquisitionem talium diligenter reuoluantur, prius deficeret lingua quam uerba. Sed quid est quod dicitur, quia Spiritus uite erat in rotis, nisi quia uita eterna est in euangelistarum Scripturis? Ideo animalia ibant et non reuertebantur; quia spretis temporalibus ad celestia suspirantes, nequaquam iterum ad terrena reuertuntur. Nam qui semel ad aratrum manum misit, si retro respiciat, indignum se iudicat  regno Dei [34 1Kb] . Ideo eorum que retro sunt oblitus, dicit Apostolus [35 1Kb] , ad anteriora me extendo. Hoc hodie nos erudit et informat exemplo currus et auriga ueri Isrel beatus Mattheus, qui semel uocatus a Domino, et de teloneo assumptus, non iterum ad uectigalia et ad opera mundana reuersus est [36 1Kb] . Et si Petrus post conuersionem ad usum piscatorie artis redierit; iste tamen ad mundane occupationis angustias, et ad uomitum prioris uite non rediens, nobis conuersionis exemplum et formam exhibuit in perseuerantia sanctitatis. Ibant, inquit, animalia, et non reuertebantur [37 1Kb] . Certe partem cum istis animalibus non habetis, si postquam exiuistis de Aegypto huius seculi, iterum affectatis allia et pepones Aegypti. Porro multi sunt qui cum sint mundo  mortui, tracti affectione parentum, et si non pedibus, tamen affectibus ad seculum reuertuntur. Seductrix illa pessima et blandissima adulatrix parentum affectio, multos in eterne perditionis foueam trahit, dum amor qui in eis mortificatus erat, occasione parentele iterum reuiuiscit. Sic ergo primam fidem irritam facientes amant in aliis, quod in se odio habent; et amorem carnis obumbrate caritatis imagine palliantes pro amicis et domesticis suis ponunt stulte et creduliter animas suas. Amicis et domesticis suis dico; sed inimici hominis domestici  eius [38 1Kb] . uellet enim amicus et domesticus ille, quod ab ipsis sustentationem usurpares tibi aliquid proprium, suo tantum desiderio satisfacere uolens, et eternum tue anime dispendium non attendens. Unum tibi dico: si quid proprium habes, iam non habes aliquid commune cum Christo. Recordare quia mortuus es mundo, et parentibus tuis et complantatus similitudini mortis Christi. Tuam ergo uitam, que abscondita est cum Christo, in Deo noli perdere pro eis, quia de tua perditione non curant, dummodo a te qualitercunque quod uolunt obtineant. uocauit uos Dominus de Aegypto huius seculi, de mari huius mundi, de medio praue ac peruerse nationis. Nolite ad eam recurrere; nam recursus iste, recursus ad inferos. uocauit uos Dominus de  medio Babylonis, de Ur Chaldeorum, de teloneo Matthei. Agnoscite uocationem uestram et perseuerate in ea: non Mattheus ad teloneum, nec uos redeatis, fratres, uel facto, uel desiderio in Aegyptum. Scio quia de partibus illis frequenter ueniunt sciniphes et rane et musca Aegypti grauissima. Non ista, queso, non ille esus carnium uos subuertant: sitis memores uocationis uestre. ueni, inquit Dominus, uocare peccatores ad penitentiam [39 1Kb] . Mattheus huic dicto aut edicto potius causam dedit. Omnes siquidem peccauimus, et egemus gratia Dei [40 1Kb] . Si enim dixerimus quod peccatum in nobis non est, nosmetipsos seducimus, et ueritas in nobis non est [41 1Kb] . Et quis confidat se habere mundum cor? Cum omnia  bene fecerimus, dicit apostolus, dicere debemus quia serui inutiles sumus [42 1Kb] . Nam, iuxta prophetam, omnes iustitie nostre quasi pannus menstruate [43 1Kb] . Quid autem dicam de nobis secularibus, qui sanctorum conuersionem audimus et uidemus assidue, et in nullo conterimur aut mouemur? Hodie, dicit Dominus, si uocem meam audieritis, nolite obdurare corda uestra [44 1Kb] . Nos uero more aspidis surde et obturantis aures suas ad uocem Christi obsurdescimus [45 1Kb] , et obturamus aures nostras, ne audiamus bonum. Non possumus causari quod Dei gratia nobis desit; sed ipse causari potest quod eius gratie nos desumus, et quoties uocat nos ad salutem, claudimus cordis oculos, et ei uertimus humerum recedentes. Desidero tamen frequenter omnia reliquisse  pro Christo, omnia fecisse uellem, et affecto frenum obedientie et iugum uoluntarie paupertatis. In uoto habeo quod ex toto conuertar; sed hinc socia pusillanimitas, hinc amica carnis affectio, hinc diuina ambitio me distrahunt, et a proposito conuersionis et sancte conuersationis auertendo peruertunt. Scienter itaque desipio, et prudenter pereo, nam praui est differre salutis propositum et penitentiam prolongare usque in extreme uite articulum, et mortis eterne periculum.

Scio quia terribilis est Dominus in iudiciis super  filios hominum [46 1Kb] , et tamen eius iudicia districta, et subita uel non timeo, uel timere dissimulo. Nonne dissimulat qui uulneratus ad mortem, salutarem respuit medicinam? Medicina peccatorum penitentia est. De hoc Salomon dicit: Medicinam creauit Altissimus, et stulti despiciunt eam [47 1Kb] . Nonne cognati et amici nostri singulis fere diebus subito casu rapiuntur ad mortem? Tendit in eos Dominus arcum suum, et in eo parauit uasa mortis [47* 1Kb] , dans nobis significationem ut fugiamus a facie arcus. Nos autem nichilominus sequentes uanitates et insanias falsas, litigamus, edificamus, congregamus, non attendentes uocem illam tonitrui terribilis, et tube iudicialis: Stulte, hac nocte repetent animam tuam a te. Que preparasti cuius erunt [48 1Kb] ? O fons misericordie,  o misericordia, o bonitas, o benignitas, Deus, ne derelinquas me, trahe me post te; pedem mouere non possum, quia infixus sum in limo profundi [49 1Kb] ; oneratus etiam sum, quia iniquitates mee supergresse sunt caput meum [50 1Kb] , confido tamen quia si me traxeris, curram in odorem unguentorum tuorum [51 1Kb] . Si ad nuptias que parate sunt intrare aut nolo, aut nequeo, tu me, benignissime Iesu, compelle intrare [52 1Kb] , quia si per te non intrauero, intrare non possum. Qui uiuis et regnas Deus, per omnia secula seculorum. Amen.



SERMO LII. IN DEDICATIONE ECCLESIAE.

Ierusalem que edificatur ut ciuitas, cuius participatio eius in idipsum [53 1Kb] .

 Tripliciter accipitur Ierusalem, ciuitas illa sanguinaria, que occidit prophetas, de qua dicitur: Non capit perire prophetam extra Ierusalem [54 1Kb] ; quam posuit Dominus in signum et portentum omnibus ciuitatibus, in argumentum ire et indignationis sue, lapidem oneris, lapidem offensionis in gentibus. Est et Ierusalem Ecclesia militans, que habet tabernaculum suum sub sole, et militat in terris. De ista dicitur: Surge, illuminare, Ierusalem [55 1Kb] . Est et Ierusalem triumphans Ecclesia congregata ex angelis et spiritibus beatorum. De ista dicit: Ierusalem que sursum est, libera est, que est mater nostra [56 1Kb] . Est etiam et Ierusalem quarta, modica et exilis, que, licet non sit ciuitas, tamen est ut ciuitas. Ideoque et illam intelligo, quando scriptum est:  Ierusalem, que edificatur ut ciuitas. Nec enim uere est ciuitas, que est ut ciuitas, nec uero castrorum acies, que est ut castrorum acies ordinata [57 1Kb] . Potius est domus quam ciuitas, et uere domus, quia domus Dei et porta celi [58 1Kb] . Si autem domus Dei est, uidete ne per eam transeat incircumcisus et immundus. Domum tuam, Domine, decet sanctitudo [59 1Kb] . Domus ista, locus iste ad hoc Deo dedicatus et sanctificatus est, ut in ipsa placabiles hostie offerantur Deo. In tempore placationis factus est locus iste custodia  gratie, et deuotionis accepta oblatio, et in tempore iracundie factus est reconciliatio [60 1Kb] . Locus iste uolentibus commorari in eo, domus est orationis, domus refectionis, domus requietionis. Orationis sicut scriptum est: Domus mea domus orationis uocabitur [61 1Kb] ; domus refectionis: unde dicitur: Sicut adipe et pinguedine repleatur anima mea [62 1Kb] . Habitantes reficiuntur non ex solo pane, sed ex omni uerbo quod procedit ex ore Dei [63 1Kb] .

Locus requietionis est; nam super habitatores eius loci Spiritus Domini requiescit. Super quem, inquit, requiescet Spiritus meus, nisi super humilem et mansuetum et trementem ad uerba mea [64 1Kb] ? Hic est locus requietionis Iacob. Legitur in Genesi, quia cum Iacob egressus de Bersabee, pergeret in Haran,  uolens in nocte quiescere, supposuit lapidem capiti suo, et uidit scalam in somnis et angelos ascendentes et descendentes, et Dominum innixum scale. Cumque euigilasset, ait: uere Dominus est in loco isto [65 1Kb] . Iacob supplantator; Bersabee puteus abyssi et desperationis. Profectus Bersabee pergebat in Haran, quod interpretatur sublimis; sed iterum quiescit et dormit in loco, qui dicitur Bethel, id est domus Dei. Hec est forma uie et uite nostre; qui egressi sumus de puteo interitus, de puteo iniquitatis et desperationis, de quo iustus orat ut non urgeat super eum puteus os suum [66 1Kb] . Sic et Abraham quandoque egressus est de Ur Chaldeorum [67 1Kb] , de potestate demonum, et incendio uitiorum.  Dormitis in transitu huius uite, inter medios cleros [68 1Kb] , inter duas sortes, inter mundanam uitam quam fugitis, et supernam quam queritis. Est inter uos qui dormit et quiescit. Sed terrena sapientia eterne retributionis premia non attendit. De quiete istius dictum est: uiderunt eum hostes, et deriserunt Sabbata eius [69 1Kb] . Angelos autem aspicit qui non in terra, sed in lapide adiutorii caput ponit. Qui in terra dormit, qui in terrenis sepultus est, neque corde, neque oculo uidit. Qui autem in lapide Christo quiescit, oculis quidem dormiens corde uigilat, et angelos uidere meretur. Ego, inquit, dormio, et cor meum uigilat [70 1Kb] . Qui autem in terra dormit, quia terrenis occupatus est, oculos clausos habet, sicut in Ezechiele scriptum est:  Terra autem sit ad fenestras, et fenestre clause [71 1Kb] . uos, dilectissimi fratres, qui exiuistis de Bersabee, de puteo mundane malitie ut ueniatis in Haran, id est in excelsum, in loco estis in quo luctatus est Iacob. uos autem pugnare et luctari oportet, non solum aduersus erias potestates nequitie in celestibus, sed etiam aduersus angelum Dei. De Iacob siquidem, cuius imitatores estis, scriptum est quia contra Deum fortis fuit; Deum siquidem luctando tenebat, dicens: Non dimittam te, nisi benedixeris  mihi [72 1Kb] . Quod autem cum Domino, et non cum angelo luctatus sit, ex uerbis Domini patet. Cur, inquit, queris nomen meum, quod est mirabile? Et Iacob: uidi Dominum facie ad faciem [73 1Kb] . O felix lucta! O desiderabilis pugna, que fructum benedictionis extorsit! Si neruus femoris tangitur, non est curandum. Utinam non solum neruus femoris, unde propago generationis erumpit; sed totum corpus adeo desiccetur et mortificetur, ut moles corporea sensum multa cogitantem non deprimat, sed spiritus a terrenis et carnalibus liber in Haran, id est, in sublime ascendat! Gloriatur Deus in lucta hominis. Non est lucta, quando quis orat et effundit quasi aquam cor suum, et tamen Deus orationem suam repellit ad tempus, ut ille fortius compungatur.  Ille iterum importune inuadit Dominum, et fortius apprehendens dicit: Non dimittam te donec benedixereris mihi. Stetit Moyses in confractione aduersus Dominum, et tenuit manum eius ne deleret Isrel [74 1Kb] . Ideo Ieremias deplorans non esse similem Moysi: Fortior, inquit, Domine, tu fuisti et inualuisti [75 1Kb] . Et alibi: Aporiatus est Dominus, quia non est uir; et non est qui occurrat ei [76 1Kb] . Sed et Dominus per Ezechielem: Quesiui, inquit, uirum qui interponeret sepem, et staret oppositus contra me pro terra ne dissiparem eam, et non inueni [77 1Kb] . Et alibi: Non est qui exsurgat et teneat me [78 1Kb] . Accingimini ergo uirtute, et estote filii fortitudinis; rapite per uiolentiam regnum celorum: nam a tempore  Ioannis regnum celorum uim patitur [79 1Kb] . uos igitur si fortiter in incepto agone contenditis, non solum rapietis regnum celorum, sed ipsum regem celorum. Tot uulneribus confossus est, tot flagellis afflictus, tantum sanguinis per sudorem, per uerba, per lanceam, per clauos emisit, quia cum esset speciosus forma pre filiis hominum [79* 1Kb] , iam non est in eo species neque decor. Sed et illa caritas adhuc durat, que illum uicit et exinaniuit usque ad mortem. Non poterit uobis resistere, si imitatores fueritis illius caritatis. Si diligitis Christum sicut dilexit uos, permittet se uinci, et gaudebit se et regnum suum capi. Gaudebitis et uos, sicut qui letantur in messe, sicut uictores, capta preda, quando diuidunt spolia [80 1Kb] , recipientes mercedem laborum  uestrorum in celesti Ierusalem, uisionem superne pacis, uisionem, apprehensionem et benedictionem illius, qui est uita eterna iehsu Christus, qui est benedictus in secula seculorum. Amen



SERMO LIII. DE SAPIENTIA MULTIPLICI

Beatus uir, qui in sapientia sua morabitur, et qui in iustitia meditabitur, et in sensu cogitabit circumspectionem Dei [81 1Kb] .

Multi quesierunt sapientiam et non inuenerunt;  multi inuenerunt et non tenuerunt. Beatus autem qui in sapientia morabitur. Salomon inuenit sapientiam, sed non est moratus in ea, qui per feminas alienigenas alienatus a sapientia insipiens factus est. Sed et philosophi sapientiam inuenerunt; nec in sensu cogitauerunt circumspectionem Dei. Qui cum Deum glorie cognouissent, non sicut Dominum glorificauerunt, sed euanuerunt in cogitationibus suis, et obscuratum est insipiens cor eorum, et dati sunt in sensum reprobum, seruientes potius creature quam Creatori [82 1Kb] . Summa sapientia est quam mundus iste stultitiam reputat, sapientiam Christi, imo sapientia Christus est: qui, iuxta Apostolum, factus est nobis a Deo non solum sapientia, sed iustitia, et sanctificatio, et redemptio [83 1Kb] . Ideo Paulus sapientie  huius scholis addictus: Nihil, inquit, arbitratus sum me scire, nisi Christum Iesum et hunc crucifixum [84 1Kb] . Bonum est inquirere et tenere hanc sapientiam, que est sanctificatio et redemptio. Cum omnis alia sapientia sit inflatio et perditio, huius schole discipulus esse non potes. Qui non renuntiat omnibus que possidet, non potest esse meus discipulus: imo qui non odit patrem et matrem et animam suam, non est me dignus [85 1Kb] . Bone Iesu! quid fecisti nobis sic [86 1Kb] ? Moyses attulerat onus, quod neque nos, neque patres nostri portare potuerunt [87 1Kb] . Sperabamus quia ueniens alleuiares onera nostra, et nunc aggrauas manum tuam. Nonne satis erant graues manus Moysi? uenisti ut scorpionibus  nos cedas? Queris materiam irascendi nobis, et perdendi nos. Nonne tu es iehsu Saluator, et non perditor? Quare precipis quod non possum, patrem uidelicet et matrem, et animam meam odio habere et diligere inimicum? Durus est hic sermo, et quis potest ipsum audire [88 1Kb] ? Ad alias scholas irem, et alium magistrum mihi eligerem: sed audio Petrum respondentem, et pro se et pro aliis: Domine, ad quem ibimus? uerba uite eterne habes [89 1Kb] . Si fingis laborem in precepto, et duritiam in sermone, tamen scio quia magna est multitudo dulcedinis tue, quam abscondisti timentibus te [89* 1Kb] .

Ergo sperabo in te, cuius non potest sapientia falli, potentia uinci, beneuolentia fatigari, caritas minui. Si flagellaueris, si combusseris, si secueris,  si occideris me, sperabo in te, Domine: dummodo adiuues me et doceas facere uoluntatem tuam, fac tantum, Domine, signum in bonum, ut queram te, et sperem in te. Bonus enim es sperantibus in te, anime querenti te [90 1Kb] . Scio quia qui tibi seruiunt non sunt onerati, imo honorati, quia nimis honorati sunt amici tui, Deus. Scio quia omne iugum seruitutis acceptum est in memoria dulcedinis tue, iuxta uerbum Isaie dicentis: Computrescet iugum a facie olei [91 1Kb] . Fratres, sanctus iste cuius hodie  memoria in benedictione est, nec in schola philosophorum, nec in libraria Iustiniani sapientiam quesiuit, eam tamen inuenit, et in sapientia moratus, eam uerbo et exemplo docuit, et quasi stella in firmamento celi pre cunctis doctoribus nostri temporis gloria et honore fulsit. Ita, Domine, promiseras per Danielem, et sic impleuisti in isto: Qui docti, inquit, fuerint, fulgebunt sicut splendor firmamenti, et qui ad iustitiam erudiunt multos, quasi stelle in perpetuas eternitates [92 1Kb] . Sermo siquidem eius uiuus, et efficax, et penetrabilior omni gladio ancipiti [93 1Kb] , tanto lepore dulcedinis, tanta gratia urbanitatis et suauitatis enituit, ut, eo loquente, non uideretur homo, sed angelus loqui. Omnia etiam eius scripta facultatem humane inuentionis  excedunt, et potius digito Dei quam humano ingenio dictata et scripta fuisse credenda sunt. Iste a pueritia sapientiam quesiuit, et affluens prudentia circumspectionibus et miraculis coruscauit. Ipse tanquam Dominice uinee strenuus cultor, in sanctitate et iustitia coram ipso, omnibus diebus uite sue [94 1Kb] , nullam diei horam ducens uacuam, de uirtute in uirtutem, de gradu in gradum perfectionis ascendens, diem sanctificationis in se plenissime consummauit. Sicut de eo et consimilibus scribit Salomon in Prouerbiis: Iusti semita quasi lux splendescens procedit, et crescit usque ad perfectum diem [95 1Kb] . Laxemus itaque, fratres, et resoluamus linguas nostras in laudem Domini, qui  mirificauit hodie sanctum suum. Scimus quia brauium sui cursus assecutus est; et ad portum nauigans feliciter introiuit in potentias Domini, in abyssos lucis eterne. Ideoque nos ei congaudere oportet, qui de labore ad premium, de merore huius seculi ad gaudium transiit angelorum. Licet anima eius, dum sapientiam querebat, soleret in huius peregrinationis exsilio deuota meditatione penetrare celos, supernas mansiones intrare, diuersitates amenitatum circumspicere, salutare patres, prophetis, apostolis, martyrum choris, et confessorum contemplationis uehiculo interesse, omnia tamen per speculum, et in enigmate tunc uidebat. Nunc autem reuelata facie in splendoribus  sanctorum, uidet eum quem angeli concupiscunt, et in sapientia quam quesierat, quam affectauerat in huius corporis ergastulo positus, solutus uinculis carnis, iuxta desiderium anime sue contemplando moratur. Beatus, inquit, qui in sapientia morabitur [96 1Kb] . Nunc eum secure beatum dicere possumus, qui dum peregrinaretur a Domino, dubium erat quem exitum esset habiturus. Et quis in hac terra dissimilitudinis de premio uite eterne potest esse securus? Quis scit si est dignus amore an odio? Quis scit quid crastina pariat dies? Mirabili enim arte et mirabiliori caritate ita gratiam suam dispensat  Altissimus, ut quos diligit dubios de dilectione sua semper efficiat, ut quanto sunt incertiores, tanto sint humiliores. Beatus enim qui semper est pauidus [97 1Kb] . Nunc mittit dura et aspera; nunc indulget blanda et prospera, uisitat diluculo et subito probat, nunc mortificat, nunc deducit ad inferos, nunc reducit, nunc pauperem facit, nunc ditat, nunc humiliat, nunc subleuat. Et in his omnibus sue prouentum gratie operatur. Dicit tamen Paulus: Bonum certamen certaui, cursum consummaui, fidem seruaui. Reposita est mihi corona iustitie, quam reddet mihi Dominus in illa die iustus iudex [98 1Kb] . Ideo etiam dicit: Certus sum quia nichil me separabit a caritate Dei [99 1Kb] . Sed certe Paulus erat, et ad tertium celum raptus fuerat, qui sic  confidenter loquebatur, ipsi licebat dicere: uiuo ego iam non ego, uiuit uero in me Christus [100 1Kb] . Ita Christo adheserat, ut esset unus Spiritus cum eo: ipse tamen quasi reprobari timeret a Domino, alibi dicit: Castigo corpus meum, et in seruitutem redigo, ne cum aliis predicauerim, ipse reprobus efficiar [1 1Kb] . Iob quem non reprehenderat cor suum in uita sua, de uita eterna securus, et de hac incertitudine loquens, Scio, inquit, quia in carne mea uidebo Deum Saluatorem meum [2 1Kb] . Idem etiam dicit: Quantus ego sum qui respondeam Deo [3 1Kb] ? Si habuero quidpiam iustum non respondebo, sed meum Iudicem deprecabor. Et cum inuocantem me exaudierit, non credo quia audierit uocem meam. In turbine enim  conteret me, et sine causa non concedet requiescere spiritum meum. Manifeste uidetis quia certitudo illa, que in Paulo et Iob conualescit ad tempus, in eisdem ad tempus euanescit. Qui ergo stat, uideat ne presumat et cadat [4 1Kb] . Et quis presumeret habere mundum cor? Omnes iustitie nostre quasi pannus menstruate [5 1Kb] . Cum omnia bene fecerimus, dicere debemus quia serui inutiles sumus [6 1Kb] . Breues dies hominis sunt; paucitas dierum meorum finietur breui? Et nouit solus Dominus qui sunt eius [7 1Kb] ; sed in proximo ueniet dies, et illuminabuntur abscondita cordium, et uidebit unusquisque utrum sit dignus amore an odio. uidere quod uos Dominus inueniat in sapientia commorantes. Summa sapientia est non Platonem legere, non Aristotelis uersutias  inuersare, sed Christum diligere, Christo seruire, et in hac seruitute gratissima et fructuosa libenter, efficaciter, fideliter ac finaliter permanere. Sic fecit et docuit Paulus; sic fecit et docuit Bernardus: quorum sitis imitatores, si beatitudinis eorum uultis esse participes! Quod nobis prestare dignetur iehsu Christus, qui est benedictus in secula seculorum. Amen.



SERMO LIu. DE SACRIFICIO ALTARIS.

Teste Apostolo, qui secundum legem offerunt  munera, exemplari et umbre celestium offerunt [8 1Kb] . Christus autem melioris testamenti mediator est, melioris dico sicut ab eodem Apostolo sumpto de Ieremia propheta testimonio demonstratur. Ecce dies ueniunt, dicit Dominus, et consummabo super domum Isrel, et super domum Iuda testamentum nouum, non secundum testamentum quod feci patribus eorum in die qua apprehendi manum illorum, ut eaucerem illos de terra Aegypti [9 1Kb] . Testamentum diuersis modis accipitur in sacro eloquio, uoluntas, et ordinatio testatoris. Unde Apostolus: Hominis testamentum nemo spernit, aut superordinat [10 1Kb] . Et alibi: Testamentum in morte confirmatur [11 1Kb] . Dicitur etiam testamentum colligatio impiorum, iuxta illud: Aduersus te testamentum disposuerunt tabernacula  Idumeorum et Ismelite [12 1Kb] . Dicitur etiam testamentum promissio Dei, iuxta illud: Disposui testamentum electis meis, etc. [13 1Kb] Et illud: Memor fuit in seculum testamenti sui, quod mandauit in mille generationes [14 1Kb] . Et testamentum mors eterna, sicut scriptum est in Ecclesiastico: Memor esto quoniam non tardabit mors [15 1Kb] . Et testamentum inferiorum quod demonstratum est tibi. Christus autem statuit testamentum pacis in sanguine suo, et per hoc testamentum deleuit testamentum inferorum. Sicut per Isaiam dicitur: Delebitur fedus uestrum cum morte, et pactum uestrum cum inferno non stabit [16 1Kb] . In ueteri Testamento quatuor principalia erant: promissa, iudicia, precepta, sacramenta.  Hec omnia mutata sunt. Promissa mutata sunt: Ibi promittebatur abundantia frumenti, uini et olei, sicut scriptum est: Dedit, inquit, possessiones gentium, et labores populorum possederunt [17 1Kb] . Hic non terrena substantia uel gloria promittitur, sed eterna hereditas. A Christo enim paupere pauperes euangelizantur: Beati, inquit, pauperes spiritu, quoniam ipsorum est regnum celorum [18 1Kb] ; et: ue uobis, diuites, qui habetis hic consolationem uestram [19 1Kb] . Quibus dicte sunt promissiones, defuncti sunt, non acceptis repromissionibus, sed a longe eas aspicientes et salutantes super terram, et confitentes quia peregrini sunt et hospites [20 1Kb] . Mutata sunt iudicia: in ueteri namque Testamento temporales pene transgressoribus intentabantur. Nunc autem dicitur:  Qui mala egerunt, ibunt in ignem eternum [21 1Kb] . Mutata sunt et precepta, quia cum lex neminem adduceret ad perfectum, remanentibus moralibus preceptis, ut, Honora patrem tuum, etc., cerimonialia que solam figuram ueritatis habebant obseruata, spiritualiter ad litteram sunt deleta. Facta est in sacramentis mutatio, quia, teste Apostolo, non poterant, iuxta conscientiam, perfectum facere seruientem in cibis, et potibus, et uariis baptismatibus [22 1Kb] , significante Spiritu sancto, nondum propalatam  esse sanctorum uiam. Talia ergo oportuit esse sacramenta, in quibus esset significatio ueritatis et ueritas significationis. In promissis amor suggeritur, in iudiciis timor incurritur, in preceptis uita geritur, in sacramentis Christi gratia figuratur et datur. Lex quidem per Moysen data est; ueritas autem per Iesum Christum [23 1Kb] . Si ergo Christus ueritas, imo quia ipse est ueritas; si in Christum credimus, credamus et Christo. Ipse enim est qui dicit: Ego sum panis uiuus qui de celo descendi [24 1Kb] ; ipse est manna reficiens, ipse est agnus qui immolabatur et manducabatur in lege: ipse enim se nobis obtulit in cibum et pretium, qui patres nostros reficit in manna; in pane nos reficit, et impletur in eo quod scriptum est: Nouis superuenientibus uetera proiicietis, et uetustissima  ueterum comedetis [25 1Kb] . uetera sunt sacrificia ueteris legis, que offerebant Aaron, et filii eius iugulantes filios arietum, effundentes sanguinem uitulorum et hircorum. uetustissima autem ueterum fuerunt panis et uinum oblata a Melchisedech figurantia sacramentum Christi, de quo iurauit Pater: Tu es sacerdos in eternum, secundum ordinem Melchisedech [26 1Kb] . Nouis ergo superuenientibus proiicienda erant legalia, et uetustissima ueterum comedenda, ut panem angelorum manducauit homo, sicut a diebus antiquis parauit in dulcedine sua pauperi Deus. Nature nostre susceptio panis est quo pascimur. Christus enim nostre carnis fenum conuertit in frumentum, ut nos cibaret ex adipe frumenti.  Factus est nobis panis, quia cor hominis in corde bono seminandum et multiplicandum, factus est nobis granum frumenti, confirmat panis ad huius misere uite consolationem, ad laboris uie sustentationem: panis in uerbo doctrine, panis in exemplo uite, panis spiritualis gratie, panis interminabilis glorie. Hoc est, inquit, nouum testamentum in sanguine meo [27 1Kb] . Hoc testamentum nobis in morte Christi confirmatum est, ut et nos complantemur similitudini mortis eius, ut mundo moriamur, et uita nostra abscondatur cum Christo in Deo meo. Super hoc testamento ordinanda sunt sacrificia, ut totus homo hostiam uiuentem, et Deo placentem se offerens, imprimis offerat sacrificium penitentie. Sacrificium, inquit, Deo spiritus contribulatus, cor  contritum et humiliatum, Deus, non despicies [28 1Kb] . Secundum sacrificium est exhibitio misericordie, quod propter preeminentem sui elegantiam non sacrificium, sed iustitia uocatur a Domino. Misericordiam, inquit, uolo, et non sacrificium [29 1Kb] . Quod enim hoc sacrificium sit iustitia, habes ex eo quod dicitur: Dispersit dedit pauperibus, iustitia eius manet in seculum seculi [30 1Kb] . Et cum de eleemosynarum sacrificio loqueretur: uidete, inquit, ne iustitiam uestram faciatis coram hominibus [31 1Kb] . De hoc sacrificio scriptum  est: Sacrificate sacrificium iustitie [32 1Kb] . Est tertium quod totum est in adipe et pinguedine, quod de medullis anime, et de interioribus cordis omnino procedit. Hoc est sacrificium laudis, honorificum lune. Propheta hoc ferre sacrificium desiderans, de pinguedine cordis, et de affluentia caritatis: Sicut adipe, inquit, et pinguedine repleatur anima mea [33 1Kb] . Primum refertur ad me, secundum ad proximum, tertium ad Deum. Omnia tamen ad Deum refero, et offero propter Deum. Si tamen uolumus super testamentum Christi offerre sacrificia, una est ordinatio et nuntius, in ea est ordo, scilicet ut sicut precipimur cogitatus nostros iactare in eo, sic et fidem sacrificiorum iactemus in eius uerbo. Credat homo potius Christo quam sibi, ut sit cum Deo creditus  spiritus eius, abneget ipsum et sequatur Christum spe, fide; nam ipse est uia, ueritas et uita [34 1Kb] . Scio, dicit Apostolus, cui credidi, et certus sum [35 1Kb] . Et eiusdem uerba hec sunt: Quicunque comederit panem hunc, et sumpserit calicem hunc indigne, iudicium sibi manducat et bibit, non diiudicans corpus Christi [36 1Kb] , tam in uerbis magistri quam in uerbis discipuli audis et intelligis corpus Christi. Nihil ergo in hoc, aut in aliis sacramentis hesites; sed firma cor et fidem tuam in uerbo illius, cuius uerbo celi firmati sunt, cui sit honor et gloria in secula seculorum. Amen.



SERMO Lu. AD SACERDOTES.

 Qui ex Deo est, uerba Dei audit [37 1Kb] .

uerba accipienda sunt cum effectu. Non enim sufficit audire, et non facere. Nam qui audit et non facit, surdus auditor est. Qui audit me, dicit Sapientia, non confundetur [38 1Kb] . Et Iacobus: Estote, inquit, factores uerbi, et non auditores tantum [39 1Kb] . Audire enim et non intelligere; uel intelligere et non facere, negligere est. Intellectus enim bonus omnibus facientibus ea [40 1Kb] . Nec enim aut intellectus, aut memoria quidquam prodest, nisi sit ad faciendum. Et memores, inquit, fuerunt mandatorum eius ad faciendum ea [41 1Kb] . Melior est operis auditio quam auris. uerbum quidem audiri oportet, ut fides uel aliud opus uirtutis ueniat ex auditu. Fides autem ex auditu; auditus autem per uerbum Dei [42 1Kb] . Quidam autem  habent aures et non audiunt [43 1Kb] ; non enim habent aures audiendi, sed negligendi.

Ideo frequenter Dominus in Euangelio dicit: Qui habet aures audiendi, audiat [44 1Kb] . Qui ex Deo est, etc. Consulat unusquisque uestrum conscientiam suam, si ex Deo est; nam si ex Deo non est, uerba Dei audire non potest. Quidam sunt ex Deo, quidam ex mundo, quidam ex diabolo. Ego ex Deo exiui; et ueni in mundum, dicit Dominus [45 1Kb] . Et ad discipulos: Si de mundo fuissetis, mundus utique quod suum est,  diligeret [46 1Kb] . Et ad Iudeos: uos ex patre diabolo estis [47 1Kb] . Ex Deo est qui Deo adheret. Qui adheret, inquit, Deo, unus spiritus est cum illo [48 1Kb] . Quia uero mundus et diabolus societatem iniuerunt, quicunque est de mundo, ipse est ex patre diabolo. Isti duo aures anime aggrauant, ita ut audire non possit. Unde et Propheta ad animam loquens, que iam aliquantulum obsurduerat: Audi, inquit, filia, et uide, et inclina aurem tuam, et obliuiscere populum tuum et domum patris tui [49 1Kb] . Nam qui terrena sapiunt, aures aggrauatas habent, et uerbum Dei audire non possunt. uos ergo qui iam non estis de mundo, qui iam renuntiastis diabolo, et pompis eius, et quia ex Deo estis, uerba eius auditis; si tamen uerba Dei operibus adimpletis. uidete tamen quia Deus non  irridetur [50 1Kb] , recolite quid in uestra conuersatione promiseritis Deo. Cauete ne edificetis excelsa Topheth et Ierusalem in sanguinibus [51 1Kb] . Qui semel egressus est de Aegypto, si appetit allia et pepones Aegypti; si ad mundum quem euomuit, reuertitur; reedificat suam Iericho, et moritur suus primogenitus, quia meritum sue prime conuersionis exstinguitur. De talibus dicit Dominus: Non permanebit Spiritus meus in homine in eternum [52 1Kb] . uertitur ergo spiritus in carnem, celum in terram, aurum in scoriam, oleum in amurcam. Qui erat angelus, et celestis, factus est terrenus, carnalis et animalis. Ecce Iebuseus noster pessimus, noster impugnator, homo interior, terrenus, animalis, carnalis. Terrenus est  qui de terra est et de terra loquitur: terram sapit, terram lingit, nec a terrenis diuelli poterit, donec fodiatur peccatori fouea [53 1Kb] ; donec qui terra est, reuertatur ad terram [54 1Kb] . De hoc homine terreno dicit Apostolus: Primus homo de terra, terrenus; secundus de celo, celestis [55 1Kb] . Et iterum: Sicut ergo portauimus imaginem terreni hominis, ita portemus imaginem celestis [56 1Kb] . Imago terreni hominis est preuaricatio Ade, per quem uanitati similes facti sumus, querentes uanitates et insanias falsas [57 1Kb] . Sic homo uanitati similis factus est [58 1Kb] ; sic in imagine pertransit homo. sed et frustra conturbatur [59 1Kb] . Stultus est terrenus iste, qui celum uidere non potest. Oculi enim sapientis in capite eius semper [60 1Kb] , oculi stulti in finibus terre [61 1Kb] . Iste Dei sui oblitus se totum ad terrena  effundit. In persona huius hominis loquens ille propheta lamentator: Effusa sunt, inquit, in terram uiscera mea [62 1Kb] . Carnalis nomen suum aliunde sortitur, non a terra, sed a carne. Iste Chusan Rasathaim et Eglon et Iabim, et Madian, et ceteris oppressoribus populi Dei diu sub tributo seruiuit, quia sub peccato se uenundedit [63 1Kb] . Pro minimo mihi est ut ab homine iudicet, aut ab humano die. Lucebat olim ille filius ire; ille filius perditionis, qui de celo corruit. Unde et lucifer uocabatur nunc  autem noctifer siue tenebrifer. Qui si arsisset, nullo unquam tempore cecidisset. Huius uestigia sequuntur qui potius eligunt lucere quam ardere; religiosi apparere quam esse; sed ardebunt igne illo qui preparatus est diabolo et angelis eius [64 1Kb] ; cuius flamma non exstinguetur, cuius fetor occidit, cuius ardor mortificat; mori tamen eum qui patitur, non permittit; a quo nos auertat Sanctus ille sanctorum qui hodie mirificauit et magnificauit in terris sanctum [65 1Kb] iehsu Christus miserationes eius. Quidam focarias habent, quidam alienis uxoribus abutuntur; sic . . .


Trahit sua quemque uoluptas [66 1Kb] .

Sed illud pessimum est quod suam malitiam non occultant; imo incontinentiam suam publicis potationibus  et commessationibus predicant et ostentant. Cum scriptum sit: Ne ascendatis in Galgala et in Bethauen ne ingrediamini [67 1Kb] , id est peccati uestri turpitudinem ne reueletis. Corpus Christi est pretium anime, thesaurus indeficiens, inestimabilis, impollutus, inconsumptus, incorruptus. Hoc thesauro emuntur celestes diuitie, possessio glorie, regnum infinibile, pax interminabilis, inconcussa securitas et eternitas uite. Hic est panis uiuus qui de celo descendit [68 1Kb] , et dat uitam mundo. De hoc non habent edere potestatem, qui tabernaculo deseruiunt, sicut dicit Apostolus ad Hebreos [69 1Kb] , id est qui deseruiunt corpori et curam carnis in desideriis agunt. ue igitur illis, quibus corporis Christi dispensatio  credita est, si non est precisus umbilicus eorum, si non diiudicant corpus Christi, si non honorant Testamenti Noui mediatorem Iesum, et sanguinis aspersionem melius loquentem quam Abel. Iudex uiuorum et mortuorum Christus iehsu patienter non sustinebit, quia tam irreuerenter et ignominiose tractatur. Sed quia Pater unicum Filium inestimabili et ineffabili caritate diligit, unigeniti sui contumeliam et iniuriam indignatione et zelo terribili uindicabit. Ecce duo fermenta: fermentum auaritie et luxurie; alterum quo malitiose agitur contra proximum, alterum quo nequiter agitur contra Deum: et hoc fermentum est malitie et nequitie. Sequitur de melle, quod in sacrificio reprobatur. Est autem mel in sacrificio, prelatorum nimis blanda et dissoluta  remissio. Est autem remissio cauta et circumspecta, et est remissio stulta et dissoluta. Remissio cauta fructuosa est, qua prudenter defertur potestatibus huius mundi, et maxime regi tanquam precellenti. Nam omnis potestas a Domino Deo est [70 1Kb] . Hec pacem Ecclesie fouet. Hec regnum et sacerdotium unum facit. Hec sua benignitate et lenitate obtinet quod nec per minas, nec per sententias extorqueret. Hec est remissio siue lenitas, in qua nec Deus nec homo offenditur, et in qua fides debita Deo et homini exhibetur. De hac fide et de hac lenitate  scriptum est: In fide et lenitate sanctum fecit illum [71 1Kb] . In hac remissione aut potius in hoc melle fel correctionis absconditum est. Nam hec remissio in sua lenitate zelum, et in blanditiis suis aculeum habet. Eo tempore opportuno ex aduerso ascendit, et opponit se murum pro domo Isrel; et ubi uerius diligit, ibi seuerius corrigit eos qui ignorant et errant [72 1Kb] . Hec est que dicit regi apostata, uocat duces impios, et non accipit personas principum; nec cognoscit tyrannum, cum decertauerit contra pauperem. uos itaque, fratres, quorum officium est placabiles hostias offerre Altissimo, longe faciatis a uobis fermentum malitie et nequitie. Abiicite mel adulationis aut dissolute remissionis, mel mundane dilectionis et deceptorie uoluptatis. Custodiat  unusquisque uas suum in sanctificatione et honore, ut non uituperetur ministerium uestrum, ut uerbo et exemplo reddatis commissum uobis populum acceptabilem Domino, sectatorem bonorum operum [72* 1Kb] . De animabus enim populi reddituri estis rationem in die tremendi iudicii, pro perditione illorum, confusionis et mortis eterne sententiam subituri; pro salute uero illorum coronam immarcescibilem, et eternam atque ineffabilem gloriam adepturi. Quam uobis prestare dignetur, qui uiuit et regnat, per omnia secula seculorum. Amen.



SERMO LuI. AD EOSDEM.

Ignis semper ardebit in altari; quem sacerdos nutriet  per singulos dies, subiiciens ligna [73 1Kb] .

Inter uniuersa seruitutis obsequia, que Deo potest impendere humana deuotio, nichil est quod Deo acceptius esse possit quam ut diligatur a nobis ipse qui est ueritas, et in ueritate nos diligit. Bene, et secundum misericordiam et mansuetudinem suam magnam in ueritate uult diligi, qui et in suis dilectionibus et benedictionibus nos preuenit, sicut Ioannes euangelista commemorat: Non quia, inquit, dileximus eum; sed quia prior dilexit nos [74 1Kb] . Hoc est, quod inter primitias legalis obseruantie primum, et summum mandatum dilectionis instituit: Diliges Dominum Deum tuum ex toto corde tuo, et ex totis uiribus tuis [75 1Kb] . Hanc dilectionem tenuit, monuit, exhibuit, qui pro nobis animam suam  posuit [76 1Kb] . Maiorem hac, inquit, dilectionem nemo habet, ut animam suam ponat quis pro amicis suis [77 1Kb] . Hanc dilectionem conseruauit et finaliter obseruauit: Cum enim dilexisset suos, usque in finem dilexit eos [78 1Kb] . uidit Dominus quia ignis huius dilectionis, qui accensus fuerat in parentibus antiquis, et in nobis exstinctus fuerat, nec remanserant nisi carbones desolatorii, uenit ut ignem hunc accenderet in altario cordis nostri. Carbones itaque succensi sunt ab eo qui dicit: Ignem ueni mittere in terram; et quid uolo, nisi ut ardeat [79 1Kb] ? In altario  cordis immolatur spiritus contritus, iuxta illud: Sacrificium Deo spiritus contribulatus; cor contritum et humiliatum Deus non despicit [80 1Kb] . Hic est ignis qui in altari cordis nutriendus est a sacerdote iugiter; hic est ignis de quo propheta dicit: Ignis eius in Sion, et caminus in Ierusalem [81 1Kb] . Et Ieremias: De celo misit Dominus ignem in ossibus meis, et erudiuit me [82 1Kb] . Hunc ignem effodit Nehemias, quem Ieremias infoderat. Legitur in libro Regum [83 1Kb] quod cum populus Isrel in captiuitatem Babylonicam transmigrasset, et remansissent pauce reliquie sub Godolia, remansit et Ieremias, qui in ualle Iosaphat in puteo ignem abscondit, quem post longa temporum curricula Nehemias inquisiuit et effodit; sed  non inuenit, nisi stipites combustos, sicut legitur, et aquam crassam [84 1Kb] . Aquam illam super altare effudit, et succensus est ignis: hec est aqua dilectionis, que ignem suscitat de carbonibus desolatoriis, et adeo crassa, ut sacerdotis sacrificium pingue fiat, et uocatus est dies Nephar, id est purificatio: hunc ignem ad purificationem animarum tenentur sacerdotes accedere et nutrire; uerumtamen ad nutrimentum huius tria necessaria sunt ligna que cum aqua crasse dilectionis, de puteo bone conscientie producuntur. Sunt itaque tria ligna exemplum sancte conuersationis: uerbum sollicite predicationis, officium deuote administrationis. Oportet siquidem quod sacerdos sit in conuersatione sanctus, in predicatione sollicitus, in administratione  deuotus; sanctus, scriptum est enim: Sancti estote quia ego sanctus sum [85 1Kb] . Quomodo enim nisi esset sanctus, aliorum immunditias emundaret? necesse est, dicit Apostolus, ut munda sit manus que diluere sordes curat. uidemus hodie sacerdotes cum filiis Heli tenentes fuscinulas carnium [86 1Kb] , et cum mulieribus in atrio tabernaculi excubantes, et facti sunt equi emissarii, sicut dicit propheta [87 1Kb] , unusquisque ad uxorem proximi hinniebat. uidemus hodie sacerdotes sedentes cum Balthasar in conuiuiis cum uxoribus et concubinis, abutentes uasis Domino Deo consecratis; sed certe prope est manus illa ultima, et Scriptura terribilis Mane, Thecel, Phares, numeratum, appensum, diuisum [88 1Kb] ; numerat enim  dies sacerdotis, sed et omnia eius facta in unum sunt, et quasi in sacculo consignata; appendit gratiam quam contulit; et spem, atque fiduciam quam habet, in uitam prolixiorem dissipat et confundit. Cum enim dixerint, pax et securitas, tunc repentinus superueniet interitus, et dolor sicut in utero habentis, et non effugient [89 1Kb] , quia iuxta Salomonem, prosperitas stultorum perdet eos [90 1Kb] . Qui ignem Ieremie debuerant subiicere cum filiis Aaron, ignem alienum subiiciunt; ignem illum de quo Psalmista dicit: Supercecidit ignis, et non uiderunt solem iustitie  [91 1Kb] , oculos habent ad munera: pupillo et uidue non intendunt, non attendunt sententiam maledictionis illius: ue qui iustificatis impium pro muneribus, et iustitiam iusti aufertis ab eo [92 1Kb] ! Mulierculas enim, et alias miserabiles personas sine causa in causam trahunt; eas que fame integre sunt diffamantes, iudicantes purgatas, absoluentes impias, innoxias condemnantes: Penetrantes, inquit, uiduarum domos, captiuas ducentes mulierculas oneratas peccatis [93 1Kb] . Certe isti solem iustitie non uident; solum enim oculum sinistrum habent, per quem solem iustitie uidere non possunt. Duo sane sunt oculi hominis, sinister et dexter; sinister temporalibus impenditur, dexter eternis. Sinister est  sensualitas, dexter est consideratio eternorum. Sinistro oculo acutissime uidemus, prudentes et astuti in acquisitione temporalium, non habentes prudentiam eternorum. Sapientes autem, inquit, sunt ut faciant malum, bona autem facere nesciunt. Isti sunt quibus Naas Ammonites dextrum oculum eruebat, sicut legitur in libro Regum [94 1Kb] . Naas interpretatur serpens, inimicus scilicet, humani generis, qui sic sacerdotum animas excecat, et ut ceci sint duces cecorum. Sinistro oculo auaritia tantum uident. Nam de auaritia dicit propheta: Hic est oculus eorum in uniuersa terra [95 1Kb] . In capitulis uestris, ubi corrupti muneribus iustitiam iusti subuertitis, absoluitis, sicut diximus, impios, innoxios diffumatis, non uidentes solem iustitie. Conuenientibus  uobis sic in unum, iam non est Dominicam cenam manducare [96 1Kb] . Ad sacratissimum enim corpus Christi nimis accedit periculose, qui in iudicio solem iustitie non attendit; qui proximum suum aut iniuste iudicat, aut diffamat inique. Quoties ergo, fratres, conuenitis in conuenticulis uestris ut alios iudicetis, recogitate quia dicitur, iudicium uos exspectat. Attendite, quia uita hec transitoria est et breuis: uillicatio uestra uobis onerosa et grauis, administratio eius difficilis, exitus horribilis, pena infinibilis. Non dicimus hec, fratres karissimi, propter uos. Nam inter uos multi sunt qui sanctitatis merito et honesta conuersatione precellunt; sed tamen inter uos, sicut Apostolus dicit, sunt  multi imbecilles, et dormiunt multi [96* 1Kb] . Nondum enim uentilata est area Domini: adhuc est lilium inter spinas, zizania inter spicas. Hec de primo ligno quod sacerdos igni subiicit in fomentum. Lignum secundum est uerbum sacre predicationis, quod maxime pertinet ad officium sacerdotis, ut sit potens in doctrina sana, dicit Apostolus ad Titum [97 1Kb] , et malis possit contradicere, peruersos arguere, et errantibus non consentire. Satis autem bene uerna hic consensus, Apostolus certissimam huius rei assignat philosophiam. Propterea uos non arguitis,  qui eadem sepius agitis. Cum labia sacerdotum sint Euangelio consecrata, uacant tota die sermonibus otiosis, et fidelibus Christi esurientibus subtrahunt panem uite. Nunquam pigritandum, nunquam cessandum est ab exhortatione salubri. Ideo et merito per singulos dies, id est assidue, incessanter. Dies in sacro eloquio sunt uirtutes. Per singulos dies, dicit Propheta, benedicam tibi [98 1Kb] . Et in Iob: Ab omnipotente non sunt abscondita tempora; qui autem nouerunt eum, ignorant dies eius [99 1Kb] . Sicut per contrarium peccata sunt noctes, ut in Psalmo: Lauabo per singulas noctes, id est per singula peccata confitendo illa, lauabo lectum, id est conscientiam meam [100 1Kb] . Sacerdos itaque per singulos dies igni ligna subiicit, qui exemplo sancte conuersationis,  et uerbo sacre predicationis subiectos, ad singulas uirtutes exhortatur, sicque in cordibus fidelium caritatis ignem accendit. Sequitur lignum tertium, douote scilicet administrationis officium. Administratio siquidem sacerdotum, licet exerceatur in multis, in confessionibus, baptismatibus, in unctionibus, in exorcismis; specialiter tamen consistit in duobus, in psalmodia et celebratione missarum. In his autem semper exigitur humilis, et prompta deuotio. Quid prodest psalmus nisi deuotione comitetur; psallere sine deuotione, est quasi es sonans, et cymbalum tinniens [1 1Kb] Exsultent et letentur omnes qui querunt te, et diligunt salutare tuum [2 1Kb] ; sed ipsi non diligunt salutare tuum, cum inordinate fiunt tales apocope et syncope, nec Deo accepte sunt huiusmodi  synalimphe. Hieronymus de psalmodia monet, ut ad uerbum fiat oratio. Ideoque duo necessaria sunt in psalmodia, intellectus, et cordis immaculati deuotio, et tunc non solum angeli, sed Dominus angelorum uenit, ac se libentissime interponit, et euenit quod dicitur per Prophetam: Psallam, et intelligam in uia immaculata: quando uenies ad me [3 1Kb] . uolo, dicit Apostolus, quinque uerba loqui sensu meo, quam decem millia uerborum in lingua [4 1Kb] . In sacrificiis altaris. Ibi magnus ignis deuotionis et dilectionis exigitur, quia ibi est tota nostra salus. Certe indeuotissimus est sacerdos, qui ibi non conteritur, ubi Filius Altissimi ante Patris oculos immolatur. Sane sacerdos deuotus et prudens, dum mense diuine  assistit, nichil cogitat, nisi Christum Iesum et hunc crucifixum. Ponit ante oculos cordis sui Christi humilitatem et patientiam Christi, angustias et dolores; Christi opprobria, sputa, flagella, lanceam, crucem, mortem deuote et sollicite recolit, et se in ipsa memoria passionis Dominice crucifigit. Si ergo ei, et pro eo specialiter immolatur, qui se pro nobis corporaliter immolauit: o quam graue, quam periculosum est, fratres mei, administrationis officium, quia non solum de uestris, sed de animabus uobis commissis in die tremendi iudicii respondere tenemini! Et quomodo custodiet conscientiam alienam,  qui suam custodire non potest? Conscientia siquidem abyssus inscrutabilis est, nox obscurissima, et tamen misero sacerdoti, qui hanc noctem suscepit, et in cura reclamatur: Custos quid de die, custos quid de nocte [5 1Kb] ? Quid facturus est sacerdos miserrimus, qui sentit se peccatis oneratum, curis implicitum, carnalium desideriorum fece infectum, cecum, curuum, infirmum, mille difficultatibus coarctatum, mille necessitatibus anxium, mille turbationibus erumnosum procliuem ad uitia, inualidum ad uirtutes? Quid faciet, filius doloris, filius plorationis eterne, qui nec in se, nec in aliis ignem caritatis accendit? Certe paratus est in cibum, et consumptionem ignis. Ignis succensus est in furore Domini, et ardebit usque ad inferni nouissima [6 1Kb] ,  deputatus est ei locus cum ardoribus sempiternis, paratus est uermis qui non morietur, fumus, uapor, et spiritus procellarum, horror, et caligo tenebrosa, onera catenarum penitentium, stringentium, urentium, et non consumentium. A quibus nos liberet ignis ille non consumens, sed consummans; non deuorans, sed illuminans omnem hominem uenientem in hunc mundum; ipse nos illuminet ad dandam scientiam salutis plebi eius: quod nobis prestare dignetur, qui cum Patre et Spiritu sancto, uiuit et regnat Deus, per omnia secula seculorum. Amen.



SERMO LuII. AD EOSDEM.

In Leuitico scriptum est [7 1Kb] : Omnis oblatio que offertur Domino, absque fermento erit: nec quidquam  fermenti, aut mellis adolebitur in sacrificio Domini; quidquid autem sacrificii obtuleris, sale condies: in omni oblatione offeres sal.

Domini mei, de sacrificio uobis loquimur, quia sacrificiorum, de quibus loquimur, uobis cura a Deo commissa est, qui sacra datis et sacrificia offertis: ideo nomen et officium sacerdotum obtinetis. uerumtamen quia munditia euangelica hodie sordes carnificii legalis amouit, spiritualia tamen hodie sacrificia offerunt, qui se et sua simul toto corde Christo impendunt; pacifica offerunt, qui solliciti sunt, ut pacem cum Deo habeant, ut Christum criminali aliquo non offendant. Bouem offert, qui opera perfectionis aggreditur; ouem, qui in sua simplicitate  Deo placere intendunt; capram, qui uiam penitentis arripit: aues uero qui uiam caritatis, aut speculam contemplationis ascendit. Ab his omnibus, et aliis sacrificiis que multa sunt, longe fiunt, et damnabiliter relegantur fermentum et mel. Sal autem ubique fauorabiliter admittitur; fermentum, cuius admistione tota massa corrumpitur, auaritia est, et incontinentia ecclesiasticorum, que subditos peruersa imitatione corrumpit. Quid enim faciet laicus simplex, nisi quod patrem suum spiritualem uiderit facientem? In multis notabilis est auaritia sacerdotum, presertim dum pro questu temporali  faciunt se ordinari, dum in spe uilissime oblationis sacramenta conficiunt, de cadaueribus litigant, sepulturam et baptismum uendunt, nichil gratis impendentes, sed in uniuersis suam sequentes auaritiam, sicut dicitur per Malachiam: Quis est in uobis qui claudat ostia mea, et ponat incensum super altare meum gratuito. Non est mihi uoluntas in uobis, et munus non recipiam de manu uestra, ait Dominus. [8 1Kb] Et hec est, iuxta Zacariam, amphora egrediens; ipsa est oculos eorum in uniuersa terra [9 1Kb] . Isaias etiam de illis dicit: Ipsi pastores declinauerunt unusquisque ad auaritiam suam [10 1Kb] . Et Ieremias: A minori usque ad maiorem omnes auaritie student, et a propheta usque ad sacerdotem cuncti faciunt dolum [11 1Kb] . De lana igitur ouium, et non de salute solliciti: quod infirmum  est, non consolidant; quod egrotum, non sanant; quod fractum, non alligant; quod periit, non querunt; quod abiectum est, non reducunt [12 1Kb] , sed sue auaritie consulentes, peccata populi comedunt, et eos praue conuersationis exemplo ad deteriora inuitant. Sicut Osee dicit: Peccata populi comedunt, et ad iniquitatem subleuant uias eorum [13 1Kb] . Isti, iuxta uerbum Iob, terre fructus absque pecunia comedunt [14 1Kb] , qui percipientes temporalia spiritualia impendunt. Hi qui nichil nisi celeste sapere debuerunt, terrena tamen sapiunt, querentes non que sursum sunt, sed que super terram. Qui cum essent a Deo constituti, testimonio Apostoli loquentis ad Philippenses, sicut luminaria in mundo, uerbum uite [15 1Kb] contemnentes obstricti sunt terre domibus iniquitatum,  quorum spirituales oculi terrenorum fece turbati, et obtenebrati sunt, sicut per uisionem Ezechielis [16 1Kb] dicitur: Terra, inquit, usque ad fenestras et fenestre clause.

Ieremias in persona istorum deplorans hominem interiorem terrenorum concupiscentia dissolutum: Effusa sunt, inquit, in terram uiscera mea [17 1Kb] ; sed quantum sacerdotibus obest auaritia? De auaritia clericorum loquens Apostolus ad Hebreos [18 1Kb] , ait: Sint mores uestri sine auaritia contenti presentibus. Clericorum auaritie ascribitur quod quotidie fere capitula, siue consilia sua tenent; querentes non morum correctionem, sed nummorum extorsionem. Non sit anima mea in iudiciis quorumdam, apud  quos dissipatur equitas, et iustitia, et iudicium non conuertitur, sicut Habacuc dicit: Lacerata est lex, et non peruenit usque ad finem iudicium [19 1Kb] . Sed si de exhibitione iustitie aut pacis reformatione loquantur; non erit sine noualitate negotium, ab utraque parte exigitur aliquid, et ue parti que aliquid non dederit! De talibus dicit Micheas [20 1Kb] : Mordent dentibus, et predicant pacem; et si quis non dederit in ore ipsorum quidpiam, suscitant super eum prelium [21 1Kb] ; primum aliquid recipit archidiaconus, et deinde officialis aliquid. Sed et decanus, et ceteri causam in  aliquo sibi faciunt lucratiuam; ut possimus dicere, quia residuum eruce comedit locusta, residuum locuste comedit brucus, residuum bruci comedit rubigo [22 1Kb] . Isti manifestissime edificant excelsa Tophet [23 1Kb] , uiamque sibi preparant ad gehennam. Nam testimonio Iob [24 1Kb] : Ignis corpora eorum comburet qui munera libenter accipiunt, et maxime ubi iustitia uenalis exponitur, que gratis debetur uniuersis et singulis. ue prelatis Ecclesie, si ista non corrigunt! Unde Amos [25 1Kb] : ue qui opulenti estis, optimates Samarie! Capita populorum qui debuerant esse rectitudinis et humilitatis exemplum, in superbia et abusione iudicant, imperantes cum austeritate, dominantes in clero, non forma facti gregis in populo. Hec de auaritia clericorum. Sequitur de  altera parte fermenti quod a sacramento prohibetur, id est incontinentia: hec inter omnes pestes uitiorum primipilaria est, que fortius nos impugnat; contra hanc precingere lumbos nostros, et spiritualibus armis indui nos oportet, ut unusquisque castiget et in seruitutem redigat corpus suum [26 1Kb] , sicut Apostolus ad Corinthios scribit: Arma militie nostre non carnalia sunt, sed potentia Deo, ad destructionem munitionum, in captiuitatem redigentes omnem intellectum in obsequium Christi [27 1Kb] . Mundi sacerdotes, quidquid aliis faciant, sibi sacramenta non faciunt, sed se ipsos excecant; non se sanctificant, sed maledictioni se subiiciunt. uideamus opera nostra et iniquitates, quibus misericordiam Domini frequenter offendimus, ut cum Ieremia  dicere possimus: Misericordie Domini multe, quia non sumus consumpti, et quia non defecerunt miserationes eius [28 1Kb] . Quidam focarias habent, etc. uerbotenus ut in sermone Lu usque ad finem.



SERMO LuIII. AD EOSDEM.

Dilectus Deo et hominibus N. cuius memoria in benedictione est; si fructum dicte dilectionis attendimus, fructus eterne salutis est, et lignum uite apprehendentibus eam. Hec enim caritas dicitur, de cuius radice bona uniuersa procedunt; inter cuius fructus computatur gaudium, et pax in Spiritu sancto. Uberrimus est hic ardor; unde si aliquid ei  impenditur ad culturam, id ipsum multiplicato fenore fructuum recompensat, et iam si Dominum diligimus, plus ab eo diligimur; mensuram enim bonam et confertam, et coagitatam, et supereffluentem dabit in sinum uestrum [29 1Kb] . Dilectio siquidem uestra quasi scintillula ad comparationem illius effuse et abundantissime caritatis diuine. Si ad dilectionem Christi peruenire uolumus, ipse anticipat uias desideriorum nostrorum et dilectionis sue gratia nos precurrit. Nam ab eo est si ipsum diligimus, et ut eum diligamus, sua nos dilectione preuenit; non  quia primo dilexerimus eum, dicit Ioannes, sed quia prior dilexit nos [30 1Kb] . Ipse diligit nos, qui in benedictionibus suis ubique nos preuenit. Sed si dicte diuine dilectionis irrefragabile querimus argumentum, Deus Dei Filius animam suam pro nobis posuit; cum maiorem dilectionem nemo habeat, ut animam suam ponat quis pro amicis suis [31 1Kb] . Hec dilectio fortior fuit quam uita, quia uitam abstulit; fortior fuit quam mors, quia eam destruxit qui mortis habebat imperium et mortem omnino absorbuit et deleuit. Preter hanc generalem et communem dilectionem, in qua et per quam uult Dominus omnes saluos fieri, et ad agnitionem sui nominis uenire [32 1Kb] : est alia dilectio, infusio scilicet gratie et infuse conseruatio. Hec est que hominem dilectum Deo  facit. Certissime autem constat eum a Deo diligi qui Dominum diligit, et qui Filium suum reuelat in nobis. De hac reuelatione dicit Paulus: Qui me segregauit ab utero matris mee, et uocauit per gratiam suam, ut reuelaret Filium suum in me [33 1Kb] . De hac ipsa reuelatione loquens ad Petrum Dominus ait: Beatus es Simon Bariona, quia caro et sanguis non reuelauit tibi, sed Pater meus qui est in celis [34 1Kb] . Dat testimonium Pater cum, Iesu baptizato et ascendente de aqua, aperti sunt celi, et uox de celis audita est, dicens: Hic est Filius meus dilectus, in quo mihi bene complacuit [35 1Kb] . De hac uoce Petrus in Canonica sua dicit: uoce delapsa ad eum huiuscemodi a magnificentia gloria: Hic est Filius meus dilectus, in quo mihi complacui, ipsum audite: et hanc uocem ipsi nos  audiuimus de celo allatam, cum essemus cum ipso in monte sancto [36 1Kb] . In Euangelio Ioannis de Patris testimonio Christus dicit: Qui me misit Pater, ipse testimonium perhibebit de me [37 1Kb] . Et Ioannes in Canonica Epistola dicit: Si testimonium, inquit, hominum accepimus, testimonium Dei maius est [38 1Kb] . Et hoc est testimonium Dei quod maius est, quoniam testificatus est de Filio suo. Perhibet Filius testimonium, dum sanguine et operibus quis esset ostendit, ut cum diceret: Ego sum lux mundi, dicentibus Phariseis: Tu de te testimonium perhibes, testimonium tuum non est uerum. Respondit, et dixit: Et si ego testimonium perhibeo de me ipso, testimonium meum uerum est, quia scio unde ueni, et quo  uado [39 1Kb] . Et item: In lege uestra scriptum est, quia duorum testimonium uerum est: ego sum qui testimonium perhibeo de me ipso, et testimonium perhibet de me qui me misit Pater [40 1Kb] . Item: Est Pater meus, qui glorificat me, quem uos dicitis, quia Deus uester est, et non cognouistis eum [41 1Kb] . Cum autem dicit: Si ego testimonium perhibeo de me, testimonium meum non est uerum, subintellige sine testimonio Patris; unde statim subiungit: Et alius est qui testimonium perhibet de me [42 1Kb] . Testimonium dat Filius in monte,  ueritatem non negando; unde Paulus in prima Epistola ad Timotheum [43 1Kb] : Precipio tibi coram Deo qui uiuificat omnia, et Christo qui testimonium reddidit sub Pontio Pilato bonam confessionem, ut serues mandatum sine macula irreprehensibile. Dat testimonium Filius resurgendo, et post resurrectionem se multis argumentis manifestando; perhibuit testimonium ascendendo in conspectu eorum, cum quibus erat conuersatus, sicut scriptum est: uidentibus illis, eleuatus est [44 1Kb] ; reddidit testimonium suum Spiritus sanctus a diebus antiquis, quando ferebatur super aquas [45 1Kb] ; eas tunc sanctificans, ut nos postea sanctificaret. In eis testimonium reddebat prophetas inspirans, futura prenuntians, uiamque sanctorum que nondum fuerat propalata, demonstrans; sed et  tempore uisitationis nostre dedit testimonium, cum beatam uirginem superueniens uisitat et fecundat [46 1Kb] ; dum linguas igneas dispertit [47 1Kb] ; dum in unitate fidei, et in unius Dei preconium linguas unit. Dant ergo testimonium Pater, uerbum, et Spiritus sanctus, et hi tres unum sunt, unum unitate essentie, natura uniuscuiusque contestationis concordia. Tres autem sunt qui testimonium dant in terra: Spiritus, aqua, et sanguis [48 1Kb] . Iuxta opinionem acutius uidentium omnis qui spiritualiter uiuit spiritus appellatur; sicut Paulus in prima Epistola ad Corinthios [49 1Kb] , inquit: Qui adheret Deo unus spiritus est cum illo. Et Ioannes in Epistola sua: Nolite omni spiritui credere, sed probate spiritus si  ex Deo sint, quoniam multi pseudoprophete exierunt in mundum: in hoc autem agnoscitur Spiritus Dei: Omnis qui confitetur Iesum uenisse in carne, ex Deo est, et omnis spiritus qui soluit Iesum, ex Deo non est [50 1Kb] . Ille autem soluit Iesum, qui uerbis confitetur et operibus negat Christum. Aqua perhibet testimonium, cum quis post baptismum spiritualiter uiuens, seruat innocentiam quam in regeneratione suscepit; uel post baptismum lapsus, aqua penitentiali se abluit. Iste testatur et sanctificatur, quoniam Christus est ueritas. Sed et Christum sanguis martyrum publice confitetur. Sic ergo spiritus iustorum, aqua penitentium, sanguis martyrum testimonium dant Iesum Christum esse ueritatem, una uoce et una confessione clamantia. Ipsi etiam  demones, uelint, nolint, testimonium reddunt Christo, clamant enim in Mattheo [51 1Kb] , et dicunt: Quid nobis et tibi, Iesu Fili Dei? uenisti ante tempus torquere nos. Et in Marco [52 1Kb] clamat immundus spiritus: Quid nobis et tibi Iesu Nazarene, uenisti perdere nos? Scio quis sis sanctus Dei, et uehementer comminabatur eis ne manifestarent eum. Et item in eodem alius demon: Quid mihi et tibi, Fili Dei summi? adiuro te per Dominum summum ne me torqueas [53 1Kb] . Et in Luca [54 1Kb] : Exibant demonia a multis  clamantia, et dicentia: Quia tu es Filius Dei, et increpans non sinebat ea loqui, quia sciebant ipsum esse Christum. In Actibus etiam apostolorum [55 1Kb] cum quidam Iudei tentando nomen Iesu super demoniacos inuocarent, et dicerent singuli: Adiuro uos per Iesum quem Paulus predicat; immundus spiritus dixit eis: Iesum noui, et Paulum scio; uos autem qui estis? Ecce demones reddentes testimonium Christo non solum Paulum, sed Christum se scire profitentur. Nos autem Christiani nominis professores fidem quam profitemur uerbis, operibus diffitemur. Qui per fidem mundum uincere debebamus, per infidelitatem a mundo uincimur, et quid putas facturus est iudex ille terribilis in die tremendi iudicii, cum uiderit nos qui per baptismum ex Deo nati sumus,  degenerantes a Patre nostro? Nonne dicturus est: uos ex patre diabolo estis [56 1Kb] ? Nonne dicturus est: Ite, maledicti, in ignem eternum, qui paratus est diabolo et filiis eius [57 1Kb] ? Caueamus ergo, fratres, ab hac auditione mala. uincamus mundum, ne uincamur ab eo. Redeamus ad Christum per penitentiam in fide et ueritate, ut quos sibi adoptauit in filios, faciat participes et heredes uite eterne iehsu Christus, cui est honor et gloria in secula seculorum. Amen.



SERMO LIX. AD EOSDEM.

Audite hec, sacerdos: attendite, domus Iuda; domus regis, auscultate, quia iudicium uobis est. Facti  enim estis laqueus speculationi, et quasi rete quod extenditur in monte Thabor, et declinastis uestras uictimas in profundum [58 1Kb] .

uerba sunt, dilectissimi fratres: Osee prophete, qui sacerdotalis ordinis dignitatem mirabiliter magnificat et extollit. Audite hec sacerdotes, domus Iuda, domus regis. Ac si diceret: Audite, gens sancta, populus acquisitionis, genus electum, regale sacerdotium. Scilicet quia quanto dignior est eminentia sacerdotum, tanto grauior est lapsus et periculosior ruina ipsorum. Subiungit idem propheta: Quia uobis iudicium est; uos qui uniuersis hominibus dignitate ordinis preeminetis, attendite quia iudicium uobis. Et hoc est quod alibi scriptum  est: A domo Domini incipiet iudicium [59 1Kb] . Et Dominus ad angelos suos loquens, ait: Ite, et incipite a sanctuario meo [60 1Kb] . Cum uobis in apostolis sit promissum sedere super sedes duodecim et iudicare duodecim tribus Isrel; ignominiosum est si a uobis iudicium incipit, et si prius iudicamini qui iudicare alios debuistis. Ignominiosum est si pastores cum hedis numerandi sunt ad sinistram, si piscatores cum malis piscibus eiiciendi sunt foras; si operatores uinee Domini Sabaoth, cum sarmentis et infructuosis palmitibus succenduntur. Prope est  ut a uobis incipiat iudicium Domini, et ueniat super uos dies Domini magnus et terribilis: Facti enim estis laqueus speculationi, et sicut rete, etc. Scitis quia laici et simplices populi conuersationem sacerdotum contemplantur et uitam, ut eorum moribus se conforment, sicut in Iob legitur: Boues arabant, et asine pascebantur iuxta illos [61 1Kb] . Boues sunt doctores Ecclesie, quorum interest in agro Dominice messis assidue laborare. Asine sunt simplices, qui in doctrina prelatorum spem et salutem suam constituunt. Fit ergo sacerdos laqueus speculationi humilium, dum praue conuersationis exemplo subditum sibi populum trahit in laqueum et ruinam. Sicut enim in Salomone legitur: Ruina populi sacerdos nequam. Et in Leuitico [62 1Kb] legitur:  Sacerdos qui unctus est, si deliquerit, delinquere faciet populum suum; sicut etiam B. Gregorius attestatur: Scire prelati debent, quod si peruersa perpetrant, tot mortibus digni sunt, quot ad subditos sue perditionis exempla transmittunt. Sint ergo lucerne bonorum operum in manibus uestris, ut luceant opera uestra bona coram hominibus, et glorificent Patrem uestrum qui in celis est [63 1Kb] . Sicut enim precellitis dignitate, sic decet uos sanctitate operum preeminere. Ideo etiam in Leuitico [64 1Kb] precipitur armum dextrum et separatum de sacrificiis accipere, ut operatio eius non solum sit utilis et honesta, sed singularis et precipua; ut quos uincit dignitatis et ordinis prerogatiua, uirtutum operatione  transcendat. uerum hodie, iuxta uerbum Isaie: sicut dominus, sic seruus; sicut populus, sic sacerdos [65 1Kb] . Unde et idem propheta ex indignatione alibi conclamans: Erubesce, inquit, Sidon, ait mare [66 1Kb] . Erubescant sacerdotes, si sacratioris uite inueniuntur laici, qui huius mundi fluctibus sunt immersi. Reuera bobus aratrum antefertur, et capite dorsum supereminet, et in ruinam uergit domus, cum subditus prelato equalis, aut melior inueniatur.

uocauerat uos Dominus ad dandam scientiam plebi eius, ut pasceretis gregem Domini, ut essetis forma gregis in populo; sed uereor ne illud Isaie compleatur in uobis: Isti pastores ignorauerunt intelligentiam [67 1Kb] ; et illud euangelicum: Ceci sunt duces eorum [68 1Kb] . Debueratis esse duces populorum ad  uitam: uidete ne uos et illos ducatis ad mortem. Estote duces eorum ad penitentiam, ad continentiam, ad orationem, sicut Psalmista commemorat: Principes, inquit, Iuda duces eorum. Principes Zabulon, principes Nephthalim [69 1Kb] . Iudas interpretatur confessio, que ad penitentiam spectat; Zabulon fortitudo, que ad continentiam pertinet; Nephthalim ceruus emissarius, in quo notatur uelocitas orationis, que a corde progrediens deuoto celos penetrat. Agnoscat ergo unusquisque uestrum, fratres karissimi, onus sue uocationis. Pascite qui in uobis est  gregem Domini [70 1Kb] , ut non uituperetur ministerium uestrum [71 1Kb] . Ministerium uestrum continetur in paucis: in psallendo, in offerendo, in docendo. Si psallitis, psallite sapienter. Psallamus, inquit Apostolus, ore, psallamus et mente [72 1Kb] . Offeratis Domino cum apostolis fauum mellis. Quid est fauus nisi mel in cera? Et quid est mel in cera, nisi deuotio in littera? Quidam sunt qui ex quo uersum incipiunt, uidetur eis longissimum quo ad finem ueniant, et singula uerba ita currendo precipitant, ut in fauo Domini non remaneat mel aut cera. uersum unum sub clausa una glutiunt, et canticum Domini decurrunt, et perfunctoriis synalimphis dimidiant. Quandoque dum psallimus, facimus castella in animo, et imaginamur uanitates et insanias falsas.  Labia sunt in canticis, animus in patinis. Quid restat nisi quod Dominus dicat: Populus hic labiis me honorat, cor autem eorum longe est a me [73 1Kb] . Non est hic psalmus iucunda decoraque laudatio [74 1Kb] . Psalmodie angeli libenter intersunt, sicut Psalmista commemorat: Preuenerunt, inquit, coniuncti psallentibus in medio iuuencularum tympanistriarum [75 1Kb] . Et alibi: In conspectu angelorum psallam tibi, Deus meus [76 1Kb] . Hec de psallendo. Nunc restat qualem offerre deceat, aut docere. Ille cuius corpus et sanguinem Deo Patri offertis, Filius eius est. uidete ne offendatis Patrem in Filio, ne sanguinem Filii pollutum ducatis. Sanctus enim, et innocens, impollutus, excelsior celis est factus [77 1Kb] . Si immunde  acceditis, non cibum salutis, sed eterne damnationis iudicium accipitis. Doctrina uestra consistit in uerbis et factis. uerba sacerdotis sine operibus uana et infructuosa sunt. Sed luceant, queso, uestra opera bona coram hominibus [78 1Kb] , et habebunt uerba exhortationis uestre in cordibus subiectorum efficaciam saluberrime medicine. Sic in die tremendi iudicii pro sollicitudine gregis uobis commissi dabitur uobis aureola, et quia docuistis ad iustitiam multos, eritis quasi stelle in perpetuas eternitates [79 1Kb] : quod nobis prestare dignetur, qui cum Patre uiuit et regnat Deus, per omnia secula seculorum. Amen.



SERMO LX. AD EOSDEM IN SYNODO.

 Audite hec, sacerdotes: attendite, domus Domini, domus regis, auscultate, quia iudicium uobis est [80 1Kb] .

Facti enim estis laqueus speculationi, et quasi rete quod extenditur in monte Thabor. Magna et multiplex est, fratres karissimi, in sacro eloquio commendatio sacerdotum. Nam et uerba Domini ceteris preferuntur: uos, inquit, estis lux mundi, uos estis sal terre [81 1Kb] , uos estis angeli, uos estis dii. Angeli, sicut scriptum est: Labia sacerdotum custodiunt scientiam [82 1Kb] . Dii estis, sicut Propheta commemorat:  Deus stetit in synagoga deorum, in medio autem deos diiudicat [83 1Kb] . Et Moyses precepit leprosum applicari ad deos, id est sacerdotibus adhiberi, et, ut eleganti atque urbano utamur compendio, sacerdotes habet primatum Abel, patriarchatum Abrahe, gubernaculum Ne, ordinem Melchisedech, dignitatem Aaron, auctoritatem Moysi, uirtutem Samuelis, paupertatem Petri, unctionem Christi. uos estis, reges, etc. Ille qui dicit: Data est mihi omnis potestas in celo et in terra [84 1Kb] , ligandi et soluendi uobis potestatem dedit. uobis a Deo datum est sedere super sedes, et duodecim tribus Isrel iudicare [85 1Kb] . uereor tamen ut res in contrarium cedat, et ne de uobis aliquando dicatur: Deiecisti eos dum alleuarentur [86 1Kb] . Sera quarela est,  quia eleuans allisisti me [87 1Kb] . uerbum est Zacarie: Super pastores iratus est furor meus [88 1Kb] . Irascitur Dominus, quia indisciplinati estis, quia legem et mandatum Domini non tenetis sicut Ieremias conqueritur: Hec est gens que non audiuit uocem Domini, nec recepit disciplinam [89 1Kb] . Et ibidem: Sacerdotes dixerunt; Ubi est Dominus? Tenentes legem, dicit idem Propheta, nescierunt, et pastores preuaricati sunt in me [90 1Kb] . Propter peccata nostra est in conculcationem et opprobrium sancta Ecclesia Christi. Rubigine propter peccata nostra uilis est hodie et obductus gladius Petri. Ubique hodie propter hec impune nomen Domini in uanum accipitur, sententia Petri contemnitur, hodie impune  Phassur in Ieremiam, Malchus in Christum, Iason in oblationes sacras, Balthasar in uasa Domini manus extendit sacrilegas. uilitatem et abiectionem hanc sacerdotum lamentatur ille propheta, et conqueritur, et deplorat dicens: Filii Sion inclyti et amicti auro primo, quomodo reputati sunt in uasa testea, et in opus figuli [91 1Kb] ? Qui debuerant esse uasa contemplationis et fortitudinis, facti sunt uasa testea. Sunt enim carne fragiles, spiritu debiles, in peccatum labiles, et ad uirtutem difficiles, ad excelsa graues, ad ima precipites. Offensus est nobis Dominus. Ideo, sicut Apostolus loquitur ad Corinthios: Pro Christo legatione fungimur tanquam Deo exhortante per nos. Obsecramus pro Christo reconciliamini Deo [92 1Kb] . Iniquitas nostra a Deo nos diuidit, et peccati  nubes nostram impedit orationem, ne ascendat ad Deum. Interposuisti, inquit propheta, Domine, nubem ne transiret oratio [93 1Kb] . Non est tamen, dicit Isaias, abbreuiata manus Domini, ut saluare nequeat; nec auris eius aggrauata, ut non exaudiat: sed peccata nostra diuidunt inter nos et Deum [94 1Kb] . Desistite a peccatis, et reconciliabitur Deus. Quis est hodie qui gratis beneficium ecclesiasticum consequatur? Quis est qui gratis in eo ministret? Nonne omnia Ecclesie sacramenta redacta sunt in mercimonium et in questum?  Magnum illud sacramentum pietatis, illud inestimabile et ineffabile pretium mundi sine pretio, pretium impretiabile hodie sub uilis oboli taxatione uenditur et offertur. Adam prius se uendidit; Esau pro edulio lentis primogenita dedit. Multi sunt filii Esau; multi sunt filii Ade, qui uendunt hereditatem celestem, et eternam pro modica uoluptate. Preter cetera peccata, et pre ceteris sceleribus pestis luxurie ignominiose hodie sacerdotium dehonestat. Siue iterum in delicato gestu, siue in pretioso habitu, siue in mundano actu luxuria exerceatur, totum cecidit in cleri opprobrium, et mortis eterne periculum. Hec est Athalia que totum fere genus regium exstirpauit [95 1Kb] ; hec est illa que unam de uirtutibus interfecit; hec est bestia saltus que  occidit exercitum Absalon. Apostolus ad Hebreos scribens ait: Terribilis autem quedam exspectatio iudicii, et ignis emulatio que consumptura est aduersarios; irritam quis faciens legem Moysi sine ulla miseratione duobus aut tribus testibus moritur. Quanto magis putatis deteriora mereri supplicia eum qui Filium Dei conculcauerit, et sanguinem testamenti pollutum duxerit, in quo sanctificatus est, et Spiritui gratie contumeliam fecerit [96 1Kb] . uerbum prophete est: Si incantator percussus fuerit a serpente, quis medebitur ei [97 1Kb] . Medice, cura te ipsum [98 1Kb] . Talem siquidem decet esse sacerdotem, qui suorum operum imitatorem reddidit populum Deo acceptabilem, sectatorem bonorum operum [98* 1Kb] . Frequenter  autem contingit ut sacerdos in uniuersitate populi sui deterior habeatur, ut merito sacerdotibus conueniat uerbum illud Michee: Qui optimus in eis est, quasi paliurus, et qui rectus, quasi spina de sepe [99 1Kb] . Qui debuerant esse luminaria celi, et splendor firmamenti, facti sunt obscenitas et macula in luna: obscuratus est sol, et er de fumo putei. Sal terre infatuatum est, et lux mundi conuersa est in tenebras. Ideo, iuxta uerbum Ieremie, repulit Dominus altare suum; maledixit sanctificationi sue [100 1Kb] . Quid, dicit Dominus per Ieremiam: Quid est quod dilectus meus fecit scelera multa in domo mea? Nunquid carnes sancte auferunt malitias eius in quibus gloriatus est [1 1Kb] ? Et in Malachia: Tu qui credis mundari per hostias, scito quod non  mundaberis, sed amplius pollueris [2 1Kb] . Et sequuntur uerba eiusdem prophete dicentis: Et nunc ad uos mandatum hoc est, o sacerdotes. Si nolueritis audire, et si nolueritis ponere super cor, ut detis gloriam nomini meo, ait Dominus exercituum, mittam in uos egestatem, et maledicam benedictionibus uestris [3 1Kb] . Utrumque istorum euenisse uidemus. uos enim, quos constituit Dominus super familiam suam, ut detis illi cibum in tempore, fame et inedia eam afficitis: Paruuli petierunt panem, et non erat qui frangeret eis [4 1Kb] . Alligatum est uerbum Domini in ore  uestro, nec ministrare uultis esurientibus panem uite, cum scriptum sit: Maledictus qui abscondit frumenta in populis [5 1Kb] . Deus non irridetur [6 1Kb] : signauit quasi in sacculo delicta uestra [7 1Kb] . Gedeon, cum persequeretur Zebee et Salmana, transiens per Socoth, petiit panem a senioribus ciuitatis sibi et uiris qui cum eo erant: qui cum ei et suis alimenta negassent, reuersus de prelio cum uictoria, spinis et tribulis attriuit eos [8 1Kb] . Spine et tribuli tormenta sunt, et tribulationes eterne. Propter negligentiam sacerdotum hodie hereses pullulauerunt innumere et perniciose, atque damnabiliter sentiunt hodie quidam de sacramento altaris, de matrimonio, et de ceteris Ecclesie sacramentis. Unde sancta Ecclesia fere ubique terrarum grauissime uulnerata est, nec est resina in  Galaad, et medicus non est ibi [9 1Kb] . Sane sicut Apostolus ad Thessalonicenses scribens ait: Non posuit uos Deus in iram, sed in acquisitionem salutis [10 1Kb] . Et ad Corinthios: Posuit in uobis Dominus uerbum et ministerium reconciliationis [11 1Kb] , deditque uobis potestatem in edificationem, et non in destructionem. uos autem Ecclesiam Dei contemnitis, et adulteratis, ut iam non confidat in ea cor uiri sui. Ideoque repulit Dominus altare suum, et hereditatem suam spreuit [12 1Kb] . Et cum de angustia et tribulatione clamatur, auertit aurem suam, et non respicit in faciem testamenti sui. Hec sunt opera uestra, hoc est obsequium Christo a uobis exhibitum. uideo quod pepigistis fedus cum inferno, et responsum mortis  habetis in uobis. Quid restat, nisi requirat Dominus de manu uestra sanguinem eorum [12* 1Kb] quos debuistis ducere uerbo et opere in uiam uite, et uos deduxistis eos praue conuersationis exemplo in uiam mortis eterne? Si quis constitutus esset primipilarius et dux belli, quid deberet fieri de ipso si populum sibi commissum traderet in manus inimici? Populum Dei quem pretioso sanguine Christus de diaboli potestate redemerat, uos euacuantes beneficium passionis Christi, iterum in potestatem diaboli reiecistis. Attendite, queso, fratres, ministerium uestrum, et uestrum periculum; quodque negligenter hactenus fecistis, uigilantius et studiosius de cetero procurare. Cogitate, quia terribilis est super filios hominum, cui reddituri estis rationem animarum  uobis commissarum. Quas si in improperium custoditis, ignis et uermis eternus exspectatio et retributio uestra erit. Si autem eos prudenter instruxeritis, et rexeritis, non solum coronam, sed aureolam eterne iucunditatis habebitis, que promittitur his qui ad iustitiam erudiunt multos [13 1Kb] . Et hic est duplex honor quem promittit Paulus presbyteris ad Timotheum scribens: Duplici, inquit, digni honore habebuntur, qui bene presunt presbyteri [14 1Kb] precipue eminentie singularis gloriam sempiternam: quam nobis prestare dignetur, qui  uiuit et regnat per omnia secula seculorum. Amen.



SERMO LXI. AD EOSDEM.

Sic nos existimet homo ut ministros Christi, et dispensatores mysteriorum Dei [15 1Kb] .

Fratres, uerba Pauli sunt que ad nos diriguntur. Si nobis a Deo ministerium creditum est, facite, sicut ipse nos exhortatur et docet, ut non uituperetur ministerium nostrum. uidete, fratres, uocationem uestram, eminentiam et dignitatem ordinis uestri, quibus dispensatio corporis et sanguinis Domini tradita est. uidete ne in oculis Patris Filius conculcetur. Nam in honore Patris est honor Filii, et in honore Filii est honor Patris. Non ignoratis de  corpore et sanguine Domini, cum quanta reuerentia confici, cum quanto timore percipi, cum quanta cautela debeat dispensari. Magnum est hoc sacramentum super omnem estimationem, super omnem eminentiam, super omnem intelligentiam: quod scilicet sub specie uisibili totus Christus percipitur. Angeli siquidem satiantur ex adipe frumenti [15* 1Kb] , et sedent in mensa diuitis, et pascuntur in deliciis domus Dei; nos autem in speculo et enigmate ueritatem percipimus [16 1Kb] . Si enim uideremus Christum, et frueremur eo sicuti est, iam non esset meritoria fides nostra, nec iam esset fides, sed scientia; ueniet, et non silebit uocaturus terram, et iudicaturus eam in spiritu iudicii et spiritu ardoris. Deus deorum, inquit Propheta, locutus est, et uocauit terram.  Aduocauit celum desursum, et terram discernere populum suum [16* 1Kb] . Et quid loquitur? Congregate illi sanctos eius, qui ordinauerunt testamentum eius super sacrificia [17 1Kb] . uos respicit sermo iste, quibus iniunctum est ordinare testamentum Domini super sacrificia. uos congregandi estis qui, cum essetis lapides uiui, dati estis in dispersionem, distracti ad uitia, et passim abeuntes post concupiscentias carnis uestre: Dispersi sunt lapides sanctuarii in capite omnium platearum [18 1Kb] . Congregate, inquit, illi sanctos suos [19 1Kb] . Qui sunt sancti? Sacerdotes, de quibus dictum est: Sacerdotes tui induantur iustitiam, et sancti tui exsultent [20 1Kb] . Eos sanctos esse oportet, qui Sancto sanctorum seruiunt et ministrant.  Sancti, inquit, estote, quia ego sanctus sum [21 1Kb] . Et propheta dicit: uos sancti Domini uocabimini ministri Dei [22 1Kb] . Dicetur uobis hodie: Sacerdotum conuersatio est populi subuersio. Egressa est etiam iniquitas a senioribus populi [23 1Kb] . Nam qui errata corrigere debuerant ad emendationem uite, ipsi uinum aque commiscendo admiscent et facies peccatorum assumunt. Sicut Dominus per prophetam dicit: Caupones mei aquam uino miscent [24 1Kb] ; et per alium: Usquequo iudicatis iniquitates, et facies peccatorum  sumitis [25 1Kb] . Aquam uino miscere, et facies peccatorum sumere, est peccatorum erroribus consentire. Non est hodie qui moneat, qui doceat, qui hortetur ad bonum. Omnes sacerdotes canes muti sunt, non ualentes, imo non uolentes latrare [26 1Kb] . Alligauerunt uerbum Domini sibi commissum, sudario inuoluerunt, et terre infoderunt, non reputantes uerbum illius patrisfamilias euangelici qui dicit: Serue nequam, nonne oportuit te dare pecuniam meam nummulariis, ut ego ueniens reciperem cum usuris [27 1Kb] ? Procurauerunt Philisthiim ut non inueniatur faber ferrarius in uniuerso Isrel [28 1Kb] , non est qui arma spiritualia faciat, uel facta exacuat. Ideo noui Amorrhei, et noui Philisthei nos oppugnant; noui recentesque heretici totum subuertunt orbem:  quos publicanos aut patinuos nominant. Hi sunt qui nec in paruulis baptismum admittunt, nec in altari corporis et sanguinis ueritatem, nec in sacerdotibus gratiam Spiritus sancti, nec in laicis fidelibus consortium copule coniugalis. Isti hodie multiplicati sunt super numerum [28* 1Kb] . Et si hec heresis alicubi exstinguitur, alibi sicut capita hydre multiplicius recidiuat. Totum hoc malum de uestra taciturnitate procedit. Nonne nobis in Timotheo preceptum est: Insta opportune, importune [29 1Kb] ? Nonne in Leuitico precipitur ut a sacerdote ingrediente et egrediente tabernaculum sonitus audiatur [30 1Kb] ? Nonne per prophetam dicitur: Clama, ne cesses; exalta uocem tuam [31 1Kb] ? Super muros tuos, Ierusalem, constitui custodes, tota die et tota nocte non  tacebunt [32 1Kb] . Quantum tempus est elapsum, ex quo uos uoto continentie alligastis? Nonne publice est decretum et edictum solemniter, et a sede apostolica confirmatum, ut amoueantur a uobis fornicationes uestre, et precideretur in uobis materia turpis uite? Quam utilitatem habetis nunc in omnibus uoluptatibus et immunditiis uestris, quas hactenus exercuistis, sicut Apostolus dicit: Quem fructum habuimus in quibus nunc erubescimus [33 1Kb] ? In opere libidinis cito preterit quod delectat, et permanet sine fine quod cruciat. Nihil de uoluptate illa pessima remanet, nisi erubescentia confusionis et aculeus formidinis, feda et fetida conscientia in testimonium delicti et tormentum animi. Summa  insania est, gaudium quod non deficit, dare pro modica et transitoria uoluptate. Finis omnis luxurie cumulus est mortis et eterne miserie. Apostolus dicit: Abstinete uos a carnalibus desideriis, que militant aduersus animam [34 1Kb] . Si enim secundum carnem uixeritis, morte moriemini [35 1Kb] . Morte scilicet que nec moritur, nec finitur. Si uelletis recurrere ad innocentie arma, destrueret Dominus omnem altitudinem extollentem se aduersus Ecclesiam Dei, et esset, teste propheta, sicut somnium uisionis nocturne  omnis multitudo gentium que dimicauerunt contra Ariel [36 1Kb] . Et quidquid attentatur contra uos, totum ad nichilum deueniet, tanquam aqua decurrens [37 1Kb] . Abiiciatis ergo, fratres, opera tenebrarum et opera carnis [37* 1Kb] , et non regnet peccatum in uestro mortali corpore [38 1Kb] . Et notate, Non regnet: regnat peccatum cum peruenit ad consensum uel actum. Ut ergo non regnet circa primitiuos actus, abscindenda est uoluntas peccandi. Confige timore tuo carnes meas [39 1Kb] . Et hoc est quod Simeon, qui interpretatur adducens tristitiam, quod est cordis contritio, et Iudas, qui interpretatur confessio, ille due tribus inuaserunt Bezec, et ceperunt Adonibezec, id est dominum ciuitatis, et absciderunt ei extremitates manuum [40 1Kb] , quod fit quoties pro contritione  et confessione abscindimus malarum primitias actionum. Emendate igitur et corrigite, fratres dilectissimi, actus uestros, nec exspectetis correctionem alienam. Unusquisque uestrum plenius se nouit; discutiat semetipsum et extollat conscientiam suam, ut in ea colligat fructum uite. Qui adheret, inquit, meretrici, unum corpus efficitur cum ea. Tollens, inquit, membrum Christi, faciam membrum meretricis [41 1Kb] ? Quid erat sacerdos nisi membrum Christi? Quid factus est sacerdos nisi membrum meretricis? Ille a quo et in quo recipitur corpus Christi, in eo et ab eo factus est membrum meretricis: ergo per immunditiam nostram, pro membro meretricis accipitur et recipitur corpus  Christi. uidete ubi collocaueritis corpus unigeniti Filii Dei. uidete quid feceritis. Maledictionem Apostoli post aliarum imprecationum maledicta incurristis. Quicunque, inquit, uiolauerit templum hoc, destruet eum Dominus [42 1Kb] . Ab hac maledictione nos liberet et suam benedictionem nobis conferat qui est benedictus in secula seculorum. Amen.



SERMO LXII. AD CLAUSTRALES.

Maledictus qui reedificabit Iericho [43 1Kb] .

Interpretatio est Iosue. Hi qui uite secularis defectum et inconstantiam relinquentes postea ad amorem secularium reuertuntur, isti primam quem irritam facientes, uinculum sue professionis habentes  ludibrio luxuriantur in Christo. Certe Achan filius Charmi, quia tulit de anathemate Iericho, lapidatus est [44 1Kb] : cuius expressam similitudinem gerunt hi qui secularia abdicantes, etsi non opere, tamen affectu et desiderio secularibus se immergunt. Isti siquidem iam iudicati et condemnati sunt lapide illo, qui positus est in fundamento Sion [45 1Kb] , et lapide illo, de quo dicitur, quia qui ceciderit super illum, collidetur; super quem uero ceciderit, conteret eum [46 1Kb] . Ex quo semel induit monachus nouum hominem, qui secundum Deum creatus est [46* 1Kb] , nulla superesse debent uestigia uetustatis. Euellenda omnino  sunt plantaria conuersationis antique ut non sint illi quibus Hanon inimicus Dauid rasit barbas dimidias; et sic eos cum opprobrio et confusione dimisit [47 1Kb] . Hanon barbam dimidiam religioso radit, cum religiosus renuntians seculo, sicut Ananias et Saphira [48 1Kb] seculares concupiscentias penitus non relinquit. Legitur quia Isrel, qui Chananeum interficere noluit, datus est in manus Chuzan Rasathaim, et ei longo tempore et in afflictione seruiuit [49 1Kb] . Quantumcunque efficiaris religiosus in claustro, totum perdis si aliquid retinuisti de seculo. Modicum fermenti totam massam corrumpit [49* 1Kb] ; atque uirtutum multitudinem unum peccatum obruit et subuertit. Sic enim Abimelech filius Gedeonis de uxoribus natos necat, quia uirtutes quas religiosus  acquirit in claustro, concupiscentia secularis euacuat. Maledictus, inquit, qui reedificabit Iericho. Hiel de Bethel legitur reedificasse Iericho; sed in constructione prime porte mortuus est primogenitus, et in porta nouissima mortuus est filiorum suorum nouissimus [50 1Kb] , quia ex quo quis ad mundanos affectus regreditur, si quid boni uel in seculo fecerat, uel in claustro, deperit et cassatur. De illis portis dicit propheta: A prima porta erit clamor, et a secunda ululatus [51 1Kb] . Semel existis de Iericho, fratres mei, ascendistis de Iericho in Ierusalem, de Babylone in Sion, de Aegypto in terram promissionis, de tenebris ad lucem, de loco dissimilitudinis, de loco horroris ad domum letitie  et salutis. uenistis de terra salsuginis ad terram habitabilem, de Ur Chaldeorum ad refrigerium, de fame spirituali ad refectionem, de preuaricatione ad gratiam, de mundanis anxietatibus ad quietem. uere castra Dei sunt hec: que non est aliud, nisi domus Dei et porta celi [51* 1Kb] . uerumtamen gloriam et suauitatem huius domus non omnes intelligunt. Lignum uite est his qui apprehendunt eam [52 1Kb] . Multi siquidem sunt uocati, pauci uero electi [53 1Kb] . Multiplicasti, inquit, gentem, non magnificasti letitiam [54 1Kb] : non omnibus portabile est iugum Domini; non omnibus suaue est onus eius. Adhuc uero inter uos habitat Iebuseus qui exterminari non potest. Adhuc est lilium inter spinas, et zizania inter spicas. In horto patrisfamilias sunt simul  saliunca et abies, urtica et myrtus. Adhuc sunt in ouili Iacob animalia alba et nigra, agni et hedi; in rete Petri pisces boni et mali; in templo Salomonis Satan; a dextris Iesu sacerdotes magni; in arca Ne animalia munda et immunda; in cella Domini uina et acina, oleum et amurca. O quam odibile est et horrendum claustralem iterum fieri secularem, et eum qui mundum euomuit redire ad mundum. uereor, dicit Apostolus, ne cum spiritu ceperitis, carne consummemini [55 1Kb] . Nonne claustralis efficitur secularis, si ea que seculi sunt, uel cogitat  uel attendit? Secularia, inquit, negotia si habueritis, eos qui contemptibiliores sunt inter uos constituite ad iudicandum [56 1Kb] . Secularia siue temporalia diffinit Apostolus, dicens: Que uidentur, inquit, temporalia sunt; que autem non uidentur eterna [57 1Kb] . Cum omnium malorum radix sit cupiditas [57* 1Kb] , dolemus, nec possumus non dolere, si in domo ista que nominatissima est in obseruatione religionis et ordinis, uel etiam unum pedem ausa est ponere illa transgressionis mater, illa magistra nocendi, primipilaria iniquitatis et auriga malitie. Non sibi blandiatur monachus, qui rebus inhiat alienis, dicens: Occasio peccandi est secularibus; quidquid habent, si eis aufero, si rapio, si aliquid ad usum Ecclesie nostre uiolentia principum uel  uenalitate acquiro, meum non ago negotium, sed commune. Infelix, si te accusat cupiditas circa propria, non accusat circa communia. Nam cum unusquisque uite nostre sibi sit proximus, damnabilior est qui pro alio, quam qui pro seipso se dignum gehenna constituit, et, sicut auctoritas clamat, non minus ardebit, qui pro multis aut cum multis ardebit. Amantissimi fratres, ut quid opus est uobis diuitiis, qui pro Christo paupere paupertatem gratuitam elegistis? uultis iterum fieri diuites, et ad mundana reuerti que reliquistis; in quibus, sicut publice notum est, caduca consolatio est, usus breuis, fallax gaudium, finis incognitus, iudicium graue, et pro temporalium rerum acquisitione transitoria,  miseria sine fine. Si sufficientia uestra a Deo [58 1Kb] , imo Deus in quo diues eget, pauper abundat.

Sufficientiam a Deo habebat qui dicebat: Habentes alimenta et quibus tegamur, his contenti simus. Nam qui uolunt diuites fieri, incidunt in laqueum, et tentationes diaboli [58* 1Kb] . uobis cum Deo nil deficit; sine Deo nil sufficit. O ue filiis Ade, qui adhuc diuitias temporales queritis, cum paupertas diuinitus commendetur! Diuitie durabiles sunt parate uobis, et ad manum apposite, necessaria in promptu sunt, et ad superuacua laboratis. Angelus apostata per diuitiarum suarum multitudinem regnum celorum perdidit. uestra professio est per paupertatem regnum acquirere quod amisit. Certe uobis consultius est esurire, quod tamen per Dei gratiam non  oportet, quam aliquid agere, unde uel modica nota cupiditatis emergat. Scio, inquit Apostolus, saturari et esurire, abundare et penuriam pati [59 1Kb] . Si labore manuum uobis uictualia queritis, non estis maiores Apostolo. Apostolus hoc fecit. Si laboratis ut reficiatis pauperes Christi, pauperes non possunt euacuari testimonio Scripturarum: Reddet Deus mercedem laborum sanctorum suorum [60 1Kb] . Sanctum et pium est et meritorium pascere pauperes; sed occasione pauperum uobis ditescere non est bonum. Summa uere professionis est meritum uoluntarie paupertatis: qui hanc deserit, sicut mihi uidetur,  a sua prorsus professione discedit. Bonum est, inquit aliquis, reficere pauperes. Bonum est, respondeo, eos reficere, sed sic, ne deficias a salutari proposito. Cautelam consulo, misericordiam non abscido. Spretis diuitiis, in quibus multos poteras pauperes sustentare, locum elegisti ubi posses inter multos pauperes unus esse. Magnum reputo, si in ea paupertate quam profiteris, non egeas; maius, si frequenter egeas. Certe si abundas necessariis, non es pauper, aut si erogas pauperibus de his que tibi abundant. Forte equalis es diuitibus, qui miserunt in gazophylacium de eo quod eis superabundauit sed te usque ad meritum pauperis uidue non extendis. Si alia excusatione quam sustentatione pauperum tuas potes diuitias collocare, libenter audio. Unum  scio, quia quanto quis pauperior est, tanto copiosius et affluentius habet unde possit placere Altissimo. Noli, queso, de refectione pauperum loqui: nam de talibus loquens, te extra gregem pauperum facis. Non reliquistis, fratres, aut possessionem, aut spem diuitiarum, ut pauperibus ministretis, sed ut uobis tanquam pauperibus ministretur. Hec moneo, et hec dico, fratres karissimi, ut perseueretis in proposito paupertatis. Hec est corona nostra: per hanc regnum celorum uestrum est; sed et Dominus et dominator regni celorum dicit: Quod superest, date eleemosynam [61 1Kb] , innuens illud esse superfluum, quod non claudit necessitas inter augustias paupertatis. Duo rogo et consulo, amantissimi  fratres. Minus, queso, sitis solliciti in acquisitione terrarum, quia portio nostra est in terra uiuentium, et consuletis tam anime quam opinioni uestre. Magis Deo placere studeatis in uestra quam in aliena paupertate, et acquiretis in regno celorum diuitias sine fine. Quod uobis prestare dignetur qui pro nobis pauper factus est iehsu Christus, cui est honor et gloria in secula seculorum. Amen.



SERMO LXIII. AD MONIALES.

Moyses legitur [62 1Kb] fecisse mare eneum, ut ingredientes tabernaculum lauarentur, fecit autem illud de speculis mulierum, que ad ostium tabernaculi excubabant. Credo quod he sunt prudentes uirgines,  que, accensis lampadibus, bonorum operum aduentum sponsi letanter exspectant [63 1Kb] . Scriptum est enim quia exspectio iustorum letitia [64 1Kb] . De speculis istarum fit aliis lauacrum, dum ab illarum conuersatione trahitur munditie, et sanctificationis exemplum. Mulieres que in seculo de carne sua fructum posteritatis exspectant deseruiunt carni sue; que, dum curam carnis in desideriis agunt, uitam perdunt eternam pro momentanea uoluptate. Claustralibus que bellum indixerunt carni sue inestimabilis corona debetur. Contendunt enim non esse quod sunt, et recuperant fortiter quod in prima  origine perdiderunt. Quis enim potest facere mundum de immundo conceptum semine [65 1Kb] ? Iste autem, dum imperant sue carni, non solum mundantur, sed conformantur angelice puritati. uirginitas tamen iuxta estimationem multorum fortior est sinceritate angelica, cum uirgo uirtute munda sit, et angelus solum ex natura. Plus quam angelicum est hec uasa corruptibilia seruare in iustitia et sanctificatione; experiri in carne gloriam celestis Ierusalem, ubi neque nubent, neque nubentur [65* 1Kb] . Quidam enim celestis eminentie fructus est pudicitie usus in terris. De uirgineo siquidem flore immarcescibilis corona contexitur et acquiritur sponsus immortalis in celo, dum terrena sponsalia  contemnuntur. Iste enim sunt quibus Apostolus loquitur, dicens: Despondi uos uni uiro uirginem castam exhibere Christo [66 1Kb] . uide quantus fuerit uirginitatis effectus. uirginitas ultra nubes, ultra celos, ultra et supra angelos penetrans uerbum, in quo omnia facta sunt, quesiuit et inuenit in sinu Patris: inde per uirginitatem descendit ad nos auctor ille salutis. Adhuc ambularemus in tenebris, nisi lumen uite nobis de lampade beate uirginis illuxisset. uirginitas est balsamum quo condiuntur cadauera ne putrescant. Sensus enim et artus hominis a corruptione custodit; cetera quasi iumenta in suo stercore computrescunt; sole uirgines, et continentes uasa corruptionis huius in incorruptione custodiunt. Sed est quod Sapientia in  persona uirginum dicat: Ego quasi Libanus non incisus, et quasi balsamum non mistum odor meus, quasi terebinthus extendens ramos gratie et salutis [67 1Kb] . Omnium eminentiam uirtutum castitas transcendit, si tamen sociam habet caritatem; nam sine caritate castitas est sine oleo lampas. Lampas sine olei beneficio non lucet; castitas etiam Deo sine caritate non placet. Ideo Sapientia dicit: O quam pulchra est casta generatio cum caritate [68 1Kb] ! Illud autem detestabile est, quod absit a nobis! si aliqua superbie macula admista est castitati; nam longe melior est deuota et uilis humilitas, quam superba uirginitas. Castitas si per se censeatur, elegantior est quam humilitas; humilitas tamen per omnia melior. Illa res est consilii, ista precepti. Nam Apostolus  dicit: De uirginitate quidem preceptum non habeo; consilium autem do [69 1Kb] . Et Dominus de uirginitate in Euangelio loquens: Qui potest, inquit, capere, capiat [70 1Kb] . De humilitate uero: Discite, inquit, a me quia mitis sum et humilis corde [71 1Kb] ; et: Nisi efficiamini sicut paruulus iste, non intrabitis in regnum celorum [72 1Kb] . Cum Spiritus sanctus non requiescat nisi super humilem et mansuetum, uides quod ac ceptior est apud Deum uirginitate humilitas; cum sine hac nemo saluari possit, sine altera uero multi. uerbum beate uirginis est: Respexit humilitatem  ancille sue [73 1Kb] ; humilitatem, inquit, non uirginitatem, innuens quod nec sua uirginitas sine humilitate Deo placuisset.

Si ergo uirgo superbiat, inter fatuas computanda est. Quid est enim superbia in uirginitate, nisi uenenum in lacte? Nihil est quod abominabilius detur, quod et omnino magis denigret lilium castitatis quam superbia. Contra superbiam uirginum inuehit Isaias: Eleuate sunt, inquit, filie Sion, et ambulauerunt collo extento, et nutibus oculorum ibant [74 1Kb] . Et sequitur in eodem capitulo: Declinabit Dominus uerticem filiarum Sion, earumque crinem nudabit [75 1Kb] . Et Dominus in eodem: Dabo eis pro crispanti crine caluitium [76 1Kb] . Et unde superbis, miserrima caro, cum sis et cinis et puluis [77 1Kb] ? Superbis de tua nobili  parentela; scias quia mundanam nobilitatem non natura fecit, sed ambitio finxit. uerbum Sapientie est: Nemo ex regibus habuit aliud quam pauper natiuitatis initium. Unus est hominum introitus ad uitam, et exitus unus [78 1Kb] . Nunquid sordidius generatur pauper quam diues? Dauid plangit se in peccatis conceptum [79 1Kb] ; sed et ipse, cum esset rex, suos genuit filios in peccatis. Si uirtutem regenerationis inspicias; omnes tam diuites quam pauperes magnificat natiuitas, omnesque pacificat adoptiua nobilitas. Gloriosus titulus nobilitatis est cum generositate uirginitas. Sicut Sapientia dicit: Generositatem glorificat contubernium habens Dei; quia Dominus omnium dilexit eam [80 1Kb] . Iuxta uerbum Apostoli:  Prudens uirgo cogitat que Domini sunt, ut sit sancta corpore, et spiritu [81 1Kb] : Corpore, ut sit casta; spiritu, ut humiliter sentiat, nec extollatur de pudicitie laude. Scriptum est enim: Qui gloriatur, in Domino glorietur: non enim qui se ipsum commendat, ille probatus est; sed quem Deus commendat [82 1Kb] . Miserrimum est sue uirginitatis, aut continentie meritum pro uana gloria uenale exponere. Adueniente siquidem sponso in die iudicii, fatuis uirginibus oleum peccatoris, id est adulatio aliena, non proderit. Fatue uirgines tunc dicent: Lampades nostre exstinguuntur [83 1Kb] , prudens uirgo inexstinguibile lumen feret. Sicut Sapientia de ea dicit: Non exstinguetur de nocte lucerna eius [84 1Kb] . Gloriaris de pulchritudine tua; fallax gloria et uana est pulchritudo.  De pulchritudine superba dicit Iob [85 1Kb] : Deuoret pulchritudinem eius primogenita mors, id est superbia, que est primum mortale peccatum. Quid est uana pulchritudo, nisi pulchra putredo? Putredini dixi: Pater meus; Mater mea et soror mea, uermibus [86 1Kb] . Et, quidem fallax gratia, nisi grata fallacia; dum specie falsa decipimur, sub tenui cute latent occulta dedecoris, que si inspici possent, horrendo essent aspectu, et nunc indigna sunt cogitatu. Omnis caro fenum, et omnis gloria eius sicut flos feni [87 1Kb] . Sicut fenum cito arescit, sic  pulchra facies, febre superueniente, deficit; morte uero irruente, putrescendo sordescit. Porro uirtus, que est pulchritudo anime, florebit in eternum sicut lilium ante Dominum, sicut palma, sicut cedrus Libani in domo Domini [87* 1Kb] . Ideo ille qui est speciosus forma pre filiis hominum [88 1Kb] , flos campi et lilium conuallium [89 1Kb] , de iusto loquens: Super ipsum, inquit, efflorebit sanctificatio mea [90 1Kb] . Non exterior facies, sed interior conscientia pulchram te faciet. Omnis gloria filie regis ab intus in fimbriis aureis [91 1Kb] . Hec est enim gloria nostra testimonium conscientie nostre [92 1Kb] ; hanc speciem, hunc decorem sponsus concupiscit in sponsa. O uirgo, concupiuit rex decorem tuum [92* 1Kb] ; ideoque si uis auferri a te omnem animi feditatem, et in humilitate Christum diligere,  speciosa facta es et suauis; teque sibi Dominus exhibebit non habentem maculam, neque rugam [93 1Kb] . Auditura es uocem letitie et exsultationis: Tota pulchra es, amica mea, et macula non est in te [94 1Kb] . ueni, electa mea, ponam in te thronum meum, ut requiescat in te Dominus, et tu requiescas in eo; ut gaudeat sponsus super sponsam, et gaudeat super te Deus tuus. Propone ante tue mentis oculos in exemplum monialem illam que, cum pre nimia uilitate et abiectione sui corporis putaretur a sororibus suis fatua et immunda, per reuelationem Spiritus sancti ab episcopo prouincie tota congregatione sanctior et Christo acceptior est inuenta. Sane si superbis, si seculum appetis, si carni tue  consentis, si murmuras, si inuides sororibus tuis, si detrahis, si detrectas obedientie iugum, iam non es filia Sion, sed filia Babylonis; exclusa es a cetu uirginum, que cum Domino accensis lampadibus ingrediuntur ad gaudium nuptiale. Poteris inutiliter plangere cum filia Iephte uirginitatem tuam, nec enim Dominus te acceptat in sacrificium sibi. uidebis publicanos et meretrices que precedent te in regnum Dei; tuam enim uirginitatem, que elegantissimum donum Dei erat, in contumeliam et iniuriam conuertisti. uide quo te precipitauit superbia, de celo in cenum, de paradiso in infernum, de angelica puritate in eterni horroris et ardoris abyssum. Quid ergo faciendum est tibi?  Reuertere ad cor tuum, recogita dies tuos in amaritudine anime tue. Arripe fortiter penitentie arma, nec differas penitentie fructum. Nescis enim quid uentura pariat dies:

Qui non est hodie, cras minus aptus erit [95 1Kb] .
Qui non facit quando potest, non poterit agere penitentiam quando uolet. Horrendum est autem incidere in manus Dei uiuentis [96 1Kb] . Horrendum est uenire in locum tormentorum, ubi nec ignis exstinguitur, nec uermis moritur [97 1Kb] , nec fetori, nec ardori, nec dolori finis aut mensura imponitur. A quibus nos liberare dignetur sponsus sanctarum  uirginum Christus iehsu, cui sit honor et gloria in secula seculorum. Amen.



SERMO LXIu. AD EASDEM.

Audi, filia, et uide, et inclina aurem tuam, et obliuiscere populum tuum, et domum patris tui [98 1Kb] .

Charissime sorores, uos estis quibus apostolus Paulus loquitur, dicens: Despondi uos uni uiro uirginem castam exhibere Christo [99 1Kb] . Testimonio siquidem ueritatis: Beati sunt qui se castrauerunt propter regnum celorum [100 1Kb] . Apostolus dicit: In carne ambulantes, non secundum carnem militamus [1 1Kb] , et qui matrimonio iungit uirginem suam bene facit, et qui non iungit melius facit [2 1Kb] . Et de uirginitate propria loquens: uolo, inquit, uos omnes esse sicut meipsum  [3 1Kb] . Et utinam permaneat unusquisque secundum consilium meum! De uirginibus enim preceptum non habeo; consilium autem do [3* 1Kb] . Magna est prerogatiua uirginum. Solis uirginibus a Deo datum est cantare canticum nouum, quod nemo alius cantat, et sequi Agnum quocunque ierit [4 1Kb] . Scriptum est: Gratia super gratiam mulier pudorata et sancta [5 1Kb] . Deus nascitur in mundo; ut mundum redimeret, uirginem sibi elegit in matrem; nec enim alia mater decebat Deum, nisi uirgo; nec alius filius decebat uirginem, nisi Deus. Sunt alique inter uos apud quas uel bono coniugali, uel lubrico, et facilitate consilii uiolata est integritas uirginalis. Iste sequuntur Agnum, sed claudicant uno pede. Pedem  humilitatis habent, sed non uirginitatis. Ideoque non sequuntur Agnum quocunque ierit. uirgines enim non sunt alique, et si uirginitatem perdiderint, per humilitatem tamen Domino placere intendunt Fregerunt uirginitatis sigillum, sed student reformare quod fractum est. Nam, sicut exhibuerunt membra sua seruire immunditie ad immunditiam, iniquitati ad iniquitatem, ita exhibent membra sua seruire iustitie in sanctificationem. Illa que fuerat ancilla carnis ad delicias seculi in contumeliam Christi, facta est ancilla spiritus in contemptum et odium mundi, in amorem et gloriam Dei. Filia Edom, filia Babylonis inebriata Spiritu sancto, facta est filia et sponsa, soror et amica regis Altissimi.  Et hoc est forte quod Ieremias dicit: Gaude et letare, filia Edom, ad te quoque ueniet calix inebrians [6 1Kb] ; hic est calix amoris, poculum amatorium, quo ebria erat illa que intrauerat cellam uinariam, et dicebat: Nuntiate dilecto meo, quia amore langueo [7 1Kb] . Sic, mediante caritate, recompensat iacturam uirginitatis, et reformat per penitentiam dispendium corrupte carnis. Hec cum Rachele idola patris sui sub fimo, et cum Iacob fragmenta idolorum Laban sub terebintho abscondit; dum per humilitatem penitentie et Dominice Passionis memoriam suas iniquitates a facie summi exactoris  auertit. Tam uidue quam uirgines habent fiduciam repromissionis in Christo, non enim est acceptor personarum Deus [8 1Kb] . uirgo humilis angelorum socia est. Si uero muliebria passa est, aut cum Maria sedet ad pedes Iesu, aut cum Martha piis operibus se exercet [9 1Kb] . Tam uirginem quam corruptam monet ad perseuerantiam sanctitatis Propheta, cum dicit: Audi, filia, et uide, et inclina, etc. Existis de hoc seculo nequam, exiuistis de Aegypto, et uenistis in hanc solitudinem sacrificare Domino Deo uestro. Nolite reuerti ad allia et pepones Aegypti, ad sanguineas dapes; sufficiat uobis manna celeste et panis angelorum. Mors enim est in olla Aegypti; reliquistis hydriam mundane cupiditatis cum Samaritana, utramque spiritualem Iericho destruxistis;  Iosue [10 1Kb] maledictionem incurrit qui reedificat Iericho. Scio quia Aegypti musica uobis frequenter insibilat, et occulta inimici tentatio redire ad seculum uos inuitat. Reuoca te ad populum tuum quem reliquisti, et ad domum patris tui Amorrhei.

Audi, filia, et uide, et inclina aurem tuam, et obliuiscere populum tuum et domum patris tui. Quid enim tibi et parentele tue? Nonne mortua es et parentibus tuis et complantata similitudini mortis Christi? Sed dicis: Unus de intimis parentibus meis infirmatur, aut moritur, ad eum me exire oportet. Audi, filia, et uide, ne exeas: Sine mortuos sepelire mortuos suos [11 1Kb] . uide ne tu sepeliaris in  inferno pro eis. Frequenter legimus in libro experientie, quia multos traxit in infirmum affectio parentele. Quoties egredere claustrum, preponis animam tuam, ponis quasi sub iactu alee, maiusque est omni thesauro quod certo exponis periculo. Sentias ergo cum Propheta et dicas: Anima mea in manibus meis semper [12 1Kb] . Noli, queso, cum secularibus aliquod habere commercium: qui enim tangit picem inquinabitur ab ea [13 1Kb] , bonosque mores corrumpunt colloquia praua [14 1Kb] . Ignis in sinu, serpens in gremio, mus in pera, male suos remunerant hospites. Noli esse de numero illorum de quibus scriptum est: Commisti sunt inter gentes et didicerunt opera illorum [15 1Kb] . Noli, filia, exire in publicum; mundus enim plenus est laqueis, plenus periculis,  plenus mortibus.

Desponsata est Christo; si caro et sanguis, si amor parentum et aliud reuelauerit aut suggesserit tibi, intende ad Christum, et dic: Non recedam a iustorum consilio, a congregatione sanctorum. Docet te Propheta et dicit: Confitebor tibi, Domine, in toto corde meo, in consilio iustorum et congregatione [16 1Kb] . Si aliquis de parentela tua te uocauerit, aut pro te miserit, Satane tentatio est. Noli retro aspicere cum uxore Lot [17 1Kb] : uacce fere que deferebant arcam Domini in Bethsames, colla sua non reflectebant  ad uitulos [18 1Kb] ; nec tu collum aut pedes reflectas ad consanguineos tuos. Dedisti obedientie manum, et imposuisti tuo uertici iugum eius. Audi eius sapientiam que dicit: Iniice, inquit, pedem tuum in compedes illius, et ne acedieris a uinculis eius [19 1Kb] . Si claustrum egrederis, transgrederis. Dina filia Iacob egressa est ut uideret ludos alienigenarum, et oppressa est a Sichem filio Emor [20 1Kb] . Non est enim pudicitia ubi est seculum, et ideo non est pudicitia extra claustrum. Sara filia Raguel uxor minoris Tobie dicebat: Tu scis, Domine, quoniam nunquam cum ludentibus me miscui, neque cum mulieribus que in leuitate ambulant [21 1Kb] . Ieremias etiam dicit: Non sedi in consilio ludentium: sedebam solus quoniam amaritudine replesti me [22 1Kb] . Sit Sara tibi in exemplo;  sit et Iacob qui domi habitans benedictionem hereditauit [23 1Kb] . Esau uero foris uagans primogenita sua cum paterna benedictione amisit. Prope est ut retribuat Dominus unicuique secundum opera sua [23* 1Kb] ; precedet Regina uirginum; proxime eius afferentur, et cum ea adducentur in templum regis [24 1Kb] . Tunc erit Ierusalem celestis quasi sponsa ornata uiro suo Gaudebit tunc sponsus super sponsam, et dicet: ueni, electa mea, et ponam in te thronum meum, ut in te sedeam, et quiescam, ut sis sedes mea in seculum seculi [24* 1Kb] , et apparebunt ea die gloriosa que dicta sunt de te, quando erit sicut letantium omnium habitatio in te [25 1Kb] , quando intrabit in delicias claritatis, et uoluptatis eterne beata uirgo cum uirginitate  sua, Sara cum nuptis, Anna cum uiduis, Magdalena cum penitentibus suis, et eueniet quod per Isaiam promiserat Deus: Ecce ego creo Ierusalem exsultationem, et populum eius gaudium, et exsultabo in Ierusalem, et gaudebo cum populo meo, et non audietur in ea ultra uox clamoris et fletus: eritque mensis ex mense, et Sabbatum ex Sabbato [25* 1Kb] . Ibi satiabimur in bonis domus Domini, et potabimur a torrente uoluptatis illius [26 1Kb] . Ibi uidebimus Filium in Patre, et Patrem in Filio, et Spiritum sanctum in utroque: quod est uita eterna et gloria consummata. Quam nobis prestare dignetur, qui cum Patre et Spiritu sancto uiuit et regnat, per omnia secula seculorum. Amen.



SERMO LXu. AD POPULUM.


De duobus uersibus psalmi XCIII: Quis consurget mihi aduersus malignantes, aut quis stabit mecum aduersus operantes iniquitatem; et: Nisi quia Dominus adiuuit me, etc.

Petis a me, carissime frater, ut habitum sermonem ad populum scribendi officio tibi communicem: et que laicis satis crude et insipide  proposui, in Latinum sermonem studeam transferre. Speras profecto, non solum dicendi celebritate, sed Latine locutionis uolubilitate  nitescere posse materiam, quia quadam idiomatis huius prerogatiua, sententie plurimum honoris et efficacie ex uerbis accedit, et ad finem suum sic commodius sermo decurrit. uerum si materiam ullius putas esse momenti, quid est quod prosecutorem me petis, quin potius inextricabiles curas, quibus implicor totus, aut insipientiam meam contra tue instantiam petitionis excusas? Hec autem a me importunus non tam impetras quam extorques; mutuum quod rependes officium, si hoc tibi opusculum aut habeas solus, aut lectum semel atque neglectum uel igne destruas, uel minutissima decisione dilaceres et disrumpas. Nec mireris si quotidiani sermonis exceditur breuitas, quia ipsa poscit Latini eloquii dignitas, sensus quos uulgari sub breuitate  transcurri, uberiori aliquatenus gratia cumulari. Sermonis igitur illius hoc initium fuit: Quis consurget, etc. ut supra.

Nisi quia Dominus adiuuit me paulominus habitasset in inferno anima mea. uerba sunt Psalmiste, fratres mei, considerantis in persona cuiusque fragilitatem status nostri, astutiam impellentis inimici, ac uirtutem denique resistendi. Quis consurget, inquit, mihi? mihi, inquam mortali peccatori et fragili, aduersus malignantes, hostem scilicet triplicem, carnem, mundum et demonem? Quia quasi per fortitudinem non sufficiant ad impellendum, addunt et calliditatem ad euertendum. Quid igitur miser ego homo, quid faciam, impulsus per inimici fortitudinem,  per calliditatem etiam euersus ut cadam, nisi Dominus suscipiat me, nisi consurgat aduersus malignantes, nisi apprehendat arma et scutum, et exsurgat in adiutorium mihi [26* 1Kb] ? Meditabatur iustus iste nocte cum corde suo, et exercitabatur et scopebat spiritum suum. Exercitabatur, inquam, in lege Dei sui, in timore iudicis sui, in amore liberatoris sui. Non est hec exercitatio ad modicum utilis, quia ad pietatem inducit, que ualet ad omnia. Unde dicit, exercitabar, et per exercitationem uidit; scopebam spiritum meum [27 1Kb] . Quo enim melius ordine mundari spiritus potest, quam per salutarem exercitationem comprehenso quod lex precipiat, inspecto etiam quantum legi uita nostra contradicat, quod timorem incutit iudicis, tandem in amorem  respiremus liberatoris. Considerare siquidem debemus cautius quid lex dicat: Os Domini interrogate [28 1Kb] , id est sacram Scripturam inuestigate: unde peccauerunt filii Isrel, quia os Domini non interrogauerunt. Hinc est quod in Deuteronomio precipitur: Non recedat uolumen legis huius de corde tuo, et de ore tuo, ut dirigas uiam tuam, et intelligas uniuersa que agis [29 1Kb] . Dehinc uite nostre seriem diuinis debemus coaptare preceptis, et actus preteritos tenaci sepius refricare memoria, ut uel testimonium conscientie pariat gloriam, uel salutaris confusionis erubescentiam introducat, de qua dicitur: Imple  facies eorum ignominia, et querent nomen tuum, Domine [30 1Kb] . Sic iuxta Salomonis sapientiam, uita nostra erit quasi pendens ante nos [31 1Kb] , ut de bonis proueniat gratiarum actio, uel de malis penitentie salubre lamentum. Applicata igitur uita nostra Scripturis, quis est, queso, ex nobis, qui uel unum impleat mandatorum legis, cuius nec unum iota peribit quin impleatur [31* 1Kb] ? Hec igitur applicatio timorem incutit iudicis, qui ne forte deprimatur plus iusto, et per acediam in foueam desperationis consequenter decidat homo, ab isto utiliter timore in misericordia pii Patris, in amore respiratur liberatoris qui, cum iratus fuerit, consueuit misericordie recordari.

Sic profecto per timorem caritas et per exercitationem  introducitur pietas. uerum nobis secularibus, qui non solum in seculo, sed ex seculo sumus, qui constituti sumus in medio nationis praue et peruerse, praui pariter et peruersi, qui de calice Babylonis sepius inebriamur ad nauseam; nobis, inquam, utilem plurimum credo et fructuosam exercitationem illam, que timorem incutit iudicis, qui iudicaturus est seculum per ignem, per quem iudicabunt nationes sancti, per quem filie Babylonis misere retribuetur retributio sua [32 1Kb] , id est retributio misera, retributio eterna. O felices sanctorum anime, qui adhuc in carne positi extra carnem uiuunt, et in homine uitam exhibent angelicam! O uere felices, quibus datur suauissimos  contemplationis carpere fructus, quibus in hoc mari magno et spatioso quasi quidam tranquillitatis datus est portus; quos nec pauore concutit e regione irruens uentus, nec procellosi maris potest labefactare tumultus! O ter quaterque beati, quibus ante oculos semper amor est liberatoris, amor patris et patrie, et quasi e longissima prospiciuntur regione timor iudicis et gehenna! Hi profecto priorum obliti in anteriora se extendunt, qui iam timere non solum despiciunt sed nesciunt, et introductiuo caritatis timore expulso, iam quodammodo nec amare non possunt, ex quo semel per amorem suauiter arserunt. Ungantur hi licet oleo Samaritani, nos uino compunctionis utamur; hauriant illi aquas in gaudio de fontibus Saluatoris [32* 1Kb] , et  inebrientur ab ubertate domus eius [33 1Kb] , potentur aqua sapientie salutaris, nos potum nostrum cum fletu temperemus, cibemur pane lacrymarum, potum quem dat Dominus in lacrymis, accipiamus in mensura [33* 1Kb] . Illi semper epulum ad Patrem habeant, ad misericordem et mitem, ad largitorem munerum cum benedictionibus: nos oculos sepius conuertamus ad iudicem, ad seuerum et zelotem, ad districtum examinatorem non solum operis, sed otiosi cuiusque sermonis. Non est nobis ad eorum statum felicem uia paratior, non ingressus aptior, non progressus utilior. Ardua est hec uia in ingressu,  tolerabilior in progressu, fructuosior in egressu. Hec est prima ad patriam uia: Initium enim sapientie timor Domini [34 1Kb] .

Ardua prima uia est, et eget moderamine certo. uere certo, ut non conuertamur ad dexteram de misericordie dulcedine nimis presumendo, uel ad sinistram de misericordia desperando. Timor pons est angustior, per quem nisi cum maxima diligentia et cautela transieris, ad contemplationis amena peruenire non poteris. Per hunc pontem angustum fit introitus ad latitudinem caritatis, in transitu huius pontis et a dextera et a sinistra precipitium equaliter caue. Ut igitur redeamus ad id quod cepimus, nos precipue qui de hoc mundo sumus, in quibus et diligit mundus quod suum est, quoties  redimus ad cor, primo loco timor occurrat, timor, inquam, iudicis, timor tremendi illius examinis, in quo recipiet unusquisque prout gessit in corpore [34* 1Kb] , siue in quo positurus est magnus ille paterfamilias qui peregre profectus erat, rationem cum seruis suis [35 1Kb] , quando scilicet omnes libri aperti erunt, et erit sibi quisque consiliarius, aduocatus et Iudex; libri enim omnes aperti erunt omnibus. Tres autem in iudicio libros attendo, librum uie, librum conscientie et librum uite. Librum uie dico librum datum in uia, et ad uiam; et hic triplex liber, scilicet institutionis Mosaice, predicationis prophetice et predicationis euangelice. Librum autem conscientie quis nesciat cognitionem bonorum operum  ad gloriam, uel malorum ad confusionem et ignominiam? Liber uite liber est predestinationis eterne. Duo ex his libris nobis particulariter aperti sunt; tertius uniuersaliter signatus et clausus. Librum discipline legalis iam nobis aperuit Agnus qui occisus est, qui solus dignus inuentus est aperire librum, et soluere signacula eius; librum enim legis clausum prius tam scienti litteras Iudeo quam nescienti philosopho aperuit nobis Leo de tribu Iuda qui uicit [35* 1Kb] , clauis Dauid, qui aperit et nemo claudit [36 1Kb] . Facta est autem huius libri apertio, quando uerbum abbreuiatum fecit Dominus super terram, et in uerbo uno omnia conclusit atque compleuit, in Christo scilicet suo, qui totius ueteris Instrumenti glossa est et expositio. Unde  in passione petre scisse sunt, et uelum templi a summo usque deorsum; tunc monumenta aperta sunt et multe sanctorum que dormierant in sepulcro littere surrexerunt [36* 1Kb] . Tunc factum est cor Dei tanquam cera liquescens [37 1Kb] ; tunc tenebrosam aquam in nubibus eris declaratio sermonum Domini illuminauit, et intellectum dedit paruulis [37* 1Kb] . Hinc Philippus accurrens adiungitur currui, et dicit: Putasne intelligis que legis [38 1Kb] ? Et ascendens currum ostendit clausum in littera librum, aperit legenti et non intelligenti, nomineque Christi prolato  de prophetia Euangelium facit. Oblatus est, inquit, quia uoluit, etc. [38* 1Kb] Apertus igitur nobis etiam in presenti est liber uie, quantum ad duas sui partitiones; tertia etiam partitio, que ex Nouo consistit Testamento, aperta nobis per fidem est, in futuro aperienda per speciem. Inde Hieronymus dicit quod in apostolis et euangelistis positum est uelamen ex parte; in iudicio autem aperiuntur oculi cecorum et aures surdorum patebunt [39 1Kb] , et uidebit omnis caro quod os Domini locutum est [39* 1Kb] : et ita liber uie tunc erit apertus ex toto. Liber etiam conscientie nunc clausus; unde: Profundum est cor hominis et inscrutabile, et quis cognoscet illud [40 1Kb] ? Et alibi: Quis enim hominum nouit que sunt hominis, nisi spiritus hominis, qui in ipso est [40* 1Kb] ?  Liber, inquam, ille tunc aperietur, quando scilicet manifesta erunt abscondita cordis nostri; tunc apparebit homo nude portans fasciculum operum suorum, cum dicetur: Ecce homo et opera eius cum eo. Librum etiam uite Dominus in iudicio aperiet, cum oues a dextris, hedos statuet a sinistris [41 1Kb] , cum exibunt angeli et separabunt malos demedio iustorum [41* 1Kb] , cum introducentur ad gloriam quotquot preordinati sunt ad uitam eternam [42 1Kb] , et tunc saluus erit omnis qui inuentus fuerit scriptus in libro uite [42* 1Kb] . Addet forte aliquis librum experientie, in quo scilicet legent amarissimas historias, qui negligenter in libro uite legerunt, qui noluerunt intelligere ut bene agerent [43 1Kb] . Tunc intelligent  spine sue rhamnum [43* 1Kb] , et qui periti noluerunt esse in pena, fient sapientes in pena. Fructuosum igitur nobis ualde esset et utile, ut iudicii illius modum et formam ante oculos poneremus, imo quotidie quasi quoddam iudicium nouum in animo teneremus, et arguentem nos Dominum ac statuentem contra faciem nostram et nos ex operibus nostris iudicantem attenderemus. Nam, ut ait Apostolus: Si nosmetipsos diiudicaremus, non utique iudicaremur [44 1Kb] . Utinam sustineretis modicum quid insipientie mee [44* 1Kb] , et quotidiani huius iudicii formam, quam concipio, patienter audientes, ad morum informationem ac Dei timorem prudenter conuerteretis audita. Posset quidem pater ille familias quotidie ponere nobiscum rationem, et sicut de  totius uite curricula ultima iudicaturus est die, ita nobiscum quotidie de quotidianis actibus disputare et dicere: Quod hodie uni ex minimis meis fecistis uel non fecistis, mihi fecistis uel non fecistis [45 1Kb] . Statuamus igitur Dominum sedentem pro iudice, diabolum pro accusatore, hominem quamuis ex nobis pro causa, et ad consuetam iudicii formam . . . . redigamus.

Nec miretur quis si diabolum dixerim coram Deo, ut hominem accuset, astare, cum legatur in Iob manifeste [45* 1Kb] : Quadam die cum assisterent, etc.,  adfuit inter eos etiam Satan. Quod autem sanctum Iob accusauerit, nec solum sequens demonstrat littera, sed et ipsius multiplex plaga. In Apocalypsi [46 1Kb] etiam fratrum accusator dicitur, qui nunc tempore gratie eo callidius accusare intendit, quo contra iacula eius ignita homo cautius fidei sue sponsionem ad defensionem suam, et ecclesiasticorum sacramentorum munimenta pretendit. uenditus enim homo diabolo in seruum per culpam primi parentis ante tempus gratie, non tam callidos tentatoris sustinebat assultus; sed erat ei sicut equus et mulus, quibus non est intellectus [47 1Kb] ; et inde non erat in homines debacchandi tanta immanitas, cum resistendi non daretur hominibus ulla facultas.  uerum, cum fortior Christus superueniens domum diaboli fortis intrauit, et tulit uasa eius [47* 1Kb] , acrius diabolus persequi cepit alacrius resistentes, et eo callidiores pretendit laqueorum insidias, quo plures uidit ereptionis hominum uias, et tunc cepit iuxta beatum Iob [48 1Kb] , concupiscere escas electas; unde ad cribrandos etiam apostolos expetiit potestatem. uerum redeamus nunc ad id quod cepimus, et accusatores quodammodo uerbis utentes, apud patremfamilias sedentem pro iudice, hominem in medio constitutum diffamare studeamus, quasi dissipauerit bona illius. Astat, inquit, Domine, homo iste totus homo, totus humus, totus caro, cuius in propatulo culpe, cuius infinite contra maiestatem tuam offensiones, cuius non leuis culpa promeretur  ueniam, sed immanium pertinacia peccatorum iram prouocat et uindictam. Si pertinaci de cetero parcere perseueras; si ad penitentiam toties oblatam, toties repudiatam adhuc tam obstinatum et ingratum exspectas, iam non iudicis agis officium, sed negligentis et remissi. Recordare, queso, iustorum iudiciorum, et his qui oderunt te, retribue: non habet misericordia tua, Domine, quod obiiciat, si iam nunc iustitia puniat, quem incorrigibilem prorsus operum pernicies et series continuata declarat. Si nunc tandem dederis ei secundum opera manuum eius, si secundum nequitiam adinuentionum eius retribueris ei [48* 1Kb] , misericordie tamen tue non diceris oblitus [49 1Kb] ; quia, me licet inuito, damnatum citra meritorum exigentiam es puniturus. Hic misericordia  superexaltabitur iudicio, dum longe citra meritorum exigentiam deseuiet penalis afflictio. At ne generalibus tantum methodis uidear inherere, et speciale crimen ei nullum obiicere, ut cetera pretermittam, que et modum excedunt et numerum; super trium specialiter criminum culpa eum aggredior, et de transgressione triplicis aduersus eum constanter intendo. Primo quidem eum plane pronuntio mendacem atque periurum, secundo proditorem duplicem et peruersum, tertio raptoris ei impono crimen et uitium. Responsio in his omnibus sufficiens in euidenti est, et inductio manifeste probationis in  promptu. Quis enim mendacem neget atque periurum, qui factum celebriter, et sub legitimorum testium astipulatione promissum peccati chirographum mecum conscribendo deleuit, et baptismi pactum tam solemniter habitum, tot testibus approbatum cum fidei sue transgressione disrupit? Ibi, bone iudex, tecum agebatur in dolo, ubi remissionem culpe originalis impetrauit fallax et uerborum nubilo palliata promissio. uerum, ni fallor, Deus sic promissionem aut iuramentum intelligit, sicut ille, cui promittitur aut iuratur, intendit. Intendebasne, bone iudex, ibi tecum agi in dolo, et silebas aut non intendebas; decipiebaris cui omne cor patet et omnis uoluntas loquitur, et quem nullum latet secretum? At uero cum dolum perciperes, cur  remissionem indulsisti? aut certe cur non remisisti in dolo, ars ut artem falleret, et in foueam, quam fecerat, falsus promissor et compertus deceptor incideret [49* 1Kb] ? uerum ne misericordiam tuam importune nimis uidear increpare, qui iudicium peto, que quidem, uelim nolim, comes erit iudicio; fueris licet in baptismo misericors aut remissus, et etatem forte promittentis excuses; quis mihi de secunda et tertia aut certe pluries repetita promissione respondebit? non iudicem cum reo in ius traho, sed iudici offero iudicandum; uel certe iam, si iuste agitur, iudicatum. Instituisti, Domine, tabulam secundam post naufragium, erectionem post casum, penitentiam post lapsum. Taceo et pretereo  quod in fraudem meam facta fuerit hec institutio, et quia eam destruere non ualeo, esto, sit rata sustineo.

Abrenuntiauit in baptismo reus hic Satane et omnibus operibus eius, et omnibus pompis eius, immemorque promissi, quam cito potuit abrenuntiato se tradidit, et operibus eius se implicuit, et pompis immiscuit. uerum cognito quod egerat, sententiam immutauit in melius. Esto, rediit ad cor conuersus ut odiret populum suum et domum patris sui; esto, dereliquit impius uiam suam, et uir iniquus cogitationes suas, et reuersus est ad Dominum, et misertus est eius [50 1Kb] . Esto, dum tamen et id pariter constet quod sententiam iterum mutauit in peius, et facta sunt nouissima hominis illius peiora prioribus [50* 1Kb] : quod paucis ostendo.

 Memento, queso, quod coram uicario tibi promiserit, coram Christo tuo, coram sacerdote uidelicet tuo innouauit pactum baptismi, et debito se renate promissionis astrinxit. Nec est certe quod ibi excuset etatem, quod causetur uiolentiam, quod pretendat insufficientiam. uenit ante sacerdotem tuum adultus et discretus, promisit uoluntarie et non coactus, et non impar humeris onus suscepit sponte intrepidus. Quid plura? uno eodemque momento et a sacerdote recessit, et a proposito resiliuit: fefellit sacerdotem, fefellit te, fefellit se; abiecit iugum suaue et onus leue, ac sub  peccati iugo uetustam amplexus est seruitutem, abiecit uestem innocentie et induit uestem concretam sanguine; abiecit breue pallium, quod utrumque operire non potest, et pallium, quod domine Aegyptie reliquerat, iterum apprehendit, et, ut breuius inferam, eo licentius ad perpetrata rediit, et nondum attentata aggressus est, quo maiorum ante confessionem fuerat criminum reus, ut traheret restem longam, et quasi uinculum plaustri peccatum. Quasi igitur ad damnationem non sufficeret preteritorum fasciculus peccatorum, addidit promissionis transgressionem et fidei. Nec semel ad sacerdotem accessit in dolo, sed tempore determinato confitendi potius consuetudinem  sequens quam conscientie puritatem, semel in anno precedentibus peccatis hoc addidit, ut in conspectu Christi tui mentiretur tibi et remissionem umbratilem a sacerdote reportaret in dolo. Quod si ordines sacros assumpsit, quibus est continentie connexa promissio, et in ordinibus sacris ita inordinate se habuit, ut esset nouissimus error peior priore [51 1Kb] . Deficiet me tempus, si promissionum, quas tibi fecit, transgressiones, si uotorum frustrationes enumero: taceo de mendaciis, quibus semper quotidianus eius sermo respersus est. Taceo de frequentibus et interlocutoriis iuramentis atque periuriis, quibus tibi fragilitatem pro eo assumptam multipliciter obiecit; quibus mortem, crucem, passionem, et cetera humanitatis improperia turpiter  exprobrauit, imo quodammodo Iudaice rabiem crudelitatis excedens os ex te comminuit, imo ossa tua dinumerauit, et te quodammodo per minutissima ossa distraxit. Si hec, Domine, leuia putas, multum derogas beneficio humanitatis assumpte, nec tua fateris in ueritate membra uel uulnera, que tantis tam faciliter sustines opprobriis, lacerari. Itaque aut iniurias membrorum tuorum uindica et contumelias uulnerum, aut phantasma fuisse concede, sicut tui discipuli putauerunt. Igitur, iudex bone, si principium uerborum tuorum ueritas [51* 1Kb] , imo si ipse ueritas es, ex quo ablatum est ab ore rei huius uerbum ueritatis usquequaque [52 1Kb] , in ueritate, queso, iudica et pro ueritate animam occide, cuius os tam sepe mentitum est, et ab oculis  ueritatis exclude periurum. Satis super primo articulo disputatum esse crediderim; presertim in conspectu tuo, cui nec uerborum argutie, nec rhetorice institutionis industria fidem dictorum facit; sed de uultu tuo, id est de cognitione tua iudicium prodiit. Possent igitur ad propositum dicta sufficere, sed ut enumerationem elocutio consequatur, proditor euidenter ostendatur et raptor. Proditorem primo manifeste demonstro. Nunquid proditorem esse concedis, bone iudex, eum qui manducat panes tuos, et magnificat aduersus te supplantationem [52* 1Kb] ? Nunquid manus tradentis te tecum est in mensa,  cum panem angelorum manducat homo [53 1Kb] , panem qui de celo descendit et dat uitam mundo [53* 1Kb] ? nichilominus tamen communicat inimicis tuis, abit in consilio impiorum, in uia peccatorum stat, et quod scelestius est, imo quod sceleratissimum est, in cathedra pestilentie sedere gloriatur [54 1Kb] . Aut traditorem talem esse concede, aut Augustinum tuum repelle plane dicentem, tantum peccat quis Christum tradendo peccatoribus membris, quantum qui tradiderit eum crucifixoribus Iudeis. Displicuit tibi in discipulo tuo proditio, que non solum temporali punita est laqueo, sed igne irremediabiliter expiatur eterno. Consimilis igitur cur cessat ultio et retributio? cur tardatur, cum in hoc Iude successore crimen appareat proditoris. Communicasti  ei, Domine, de mensa tua, de altari sancto tuo, non quemlibet panem, sed panem angelorum; non quemlibet potum, sed sanguinem tuum pretiosum. uero eum cibo saginasti, uerum ei potum propinasti. Unde et dixisti: Caro mea uere est cibus, et sanguis meus uere est potus [54* 1Kb] . Sedit ad mensam magnam, et cum similia preparare deberet, fel potius tibi propinare proposuit et acetum, rursum crucifigens sibimetipsi Filium Dei, et ostentui habens [55 1Kb] . Quid si eum tanquam fidelem seruum atque prudentem constituisti super familiam tuam, ut dares illi in tempore tritici mensuram [55* 1Kb] ? Quid si de pane angelorum conficiendo eum ipsis angelis prefecisti, consecrationem Dominici corporis et  sanguinis illi concedens, ad quam angelice nature puritas non accedit? Prospicere panem illum angeli cui cum tremore exsultant, sed conficere non attentant; non enim angelis mundissimis datum quod hominibus peccatoribus concessisti. In angelis tuis reperisti prauitatem [56 1Kb] , hominum peccata dissimulas; perditum hominem et cum quadam uiolentia et difficultate redemptum magis honorare uideris atque diligere, quam angelum tuum nunquam perditum, ac proinde nunquam redimendum. Speciosum te forma facis pre filiis hominum appellari [56* 1Kb] , quasi homines precellere tibi sit gloriosum, qui claritate uisionis tue puritatem pascis et uegetas angelorum. uere delicie tue esse cum filiis  hominum [57 1Kb] , quibus non solum angelicam deputasti custodiam, sed et supra angelos humanam sustinuisti exaltare naturam.

Hinc quasi extra hominem positus homo Paulus audet se quasi angelorum iudicem angelis gloriando preferre: Nescitis, inquit, quia angelos iudicabimus [58 1Kb] ? uerum hec tibi relinquo, iudex bone, et sileo. uideant equitatem oculi tui, an scilicet humana natura debeat angelos iudicatura conscendere, an digna sit potius nobiscum iudicata descendere. Humilies quantumlibet angelos tuos, inclines quantumuis celos tuos, hominem subleues et sublimes, inueniat filius prodigus gratiam in conspectu patris  sui, et nouem drachmis drachma decima perdita ac reperta prepolleat, ouisque centesima nonaginta nouem relictis in deserto sit carior [59 1Kb] ; sustin o ecce et taceo, dolere possum, inuidere possum, impedire non possum; uerum uellem sic te diligere hominem, ut odires proditorem; naturam te persequi nolo, sed uitium. Habeat sibi humana natura titulos suos, habeat sibi prerogatiuam dignitatis sue, dum tamen inueniat culpa quod meruit, non eat in uacuum culpa, et homo quantumuis de dignitate status sui glorietur in pena, hominem suscipe, si placet, sed despice proditorem.

Si mendacis huius atque periuri proditionem dissimulas, et occasiones more tuo queris ut parcas, iustitie tue iam nunc iniurias facis, que ultionem  ex eo et me tacente reposcit. In euidenti enim est proditio quam propono, quam commensalis hic tuus inimicis tuis communicauit, pulsantibus aperuit, intrantibus obuiam uenit, gratanter suscepit, hospitio imo quanta potuit diligentia et sollicitudine eis est familiariter obsecutus, dereliquit nouus Iudas consilium pacis, et cum iniquis consiliatus est. Nonne sunt que odisti, Domine, superbia, cupiditas, gastrimargia, luxuria, et huiusmodi? Quantam his familiaritatem ostenderit, quam deuotum se in eorum obsequium dederit, si placet, paucis aduerte. Quis natione celestem superbiam in arce cordis sui sublimius collocauit? Quis ad seruiendum mammone diligentiorem curam impendit? Quis gule  magis illectus ingluuie? Quis inquinatus magis sorde luxurie? Quem, queso, magis inflammauit cupiditas, auaritia stimulauit, inflauit superbia, suspendit ambitio, effeminauit lasciuia, luxuria sordidauit? in promptu demonstrare est quod aperuit diabolo et clausit Christo. Qui enim superbiam recipit, non solum humilitatem sed et humilitatis magistrum Christum excludit, qui et dicit: Discite a me quia mitis sum et humilis corde [60 1Kb] . Qui cupiditatem introducit non solum largitatem exterminat, sed et munerum largitorem, qui ad astruendam liberalitatem largitatis sue prohibet de crastino cogitare. Qui gastrimargia peritus non solum salutare ieiunium aspernatur, sed et ieiunatori claudit, qui cum quadraginta diebus ieiunasset, postea esuriit  [61 1Kb] . Qui in cubiculo suo luxuriam collocat, non solum sanctimoniam expellit, sine qua nemo uidebit Dominum [62 1Kb] , sed et pariter eum repellit, qui uirginitatis gloriam dedicauit in matre, et celos cepit uirginitatis fecunditate replere. Alias mihi sanguisuge mea  filias parit, sed predictas quatuor specialiter perelegi, que optata mihi sepius tropea reportant et maiora frequentius afferunt lucra. Ut de primogenita igitur primo agatur, que mihi triumphum de homine isto reportauerit superbia paucis expono. Primo siquidem si quod unquam opus de genere bonorum fecit, uerbi gratia,  si eleemosynam dedit, ieiunauit uel orauit, si in lege Domini meditando aliquid quod dignum memoria crederet potuit scriptitare, aut consulte quid egit, superbia, que uult esse comes uirtutum, pulsauit, intrauit, accubuit, ac denique totum opus sibi ipsa possedit. Pulsauit, inquam, per operis considerationem, intrauit per approbationem, accubuit per quamdam operis extollentiam et admirationem. Possedit per quesitam humani fauoris et glorie laudem. Pulsauit, inquam, quasi prudens et discreta, intrauit palpans et subdola, accubuit sublimis et gloriosa, possedit laudibus humanis premiata. Pulsauit igitur caute, intrauit obscure, accubuit manifeste, possedit secure. Igitur qui cum Aioth ambidexter esse debuerat, cum diabolo factus  ambisinister, de dextera sinistram fecit, dum opus bonum sinistre informationis infectione peruertit. Sic ad sinistram declinauit et dexteram, imo sic sinistram confudit et dextram, ut et crucifigi tecum bonum operando noluerit, et a sinistris crucifigi bonum ipsum sinistre informando maluerit. uerum si hominem ex operibus iudicas, a sinistris erit in iudicio, qui a sinistris fuerit crucifixus in mundo. Repleta erat dextera eius muneribus [63 1Kb] , et diabolus stetit a dextris eius [64 1Kb] , dum etiam bonum quod fecit pro munere fecit laudis humane; sic aquam egredientem de templo a latere dextro in sinistrum latus se dando sibi fecit inutilem, et Dominici cruoris a latere dextro fluenta manantia ob  copiosam que apud Dominum est redemptionem, sibi prodesse non pertulit. Nec solum operibus eius bonis bonitatem superbia uictrix inuidit; sed et ut mala ipsa superbe fierent, et cum contemnentis uultuositate prouidit. Gloriari ausus est in malitia potens iniquitate [64* 1Kb] , nec sub Deo et facie eius fugiendo peccauit, sed contra Dominum et in faciem ei resistendo furoris Dominici ausus est prouocare uindictam. Nihil enim tantum Deo legitur displicere, sicut post peccatum ceruix erecta. Confringe igitur, Domine, ceruicem peccatoris; elide pertinaciam tibi in faciem resistentis, qui de offensione tua erectus est in superbiam, et de mandatorum tuorum, imo tui ipsius contemptu in oculorum extollentiam et elationem. Quasi enim uictoria de se  habita exsultauit cor suum, et, tuo penitus timore sublato, dissimulare iam uisus est aut nescire quod qui dormit adiicere habeat ut resurgat [65 1Kb] . Sic igitur superbia et bona eius infecit, et mala perfecit, bonis abstulit condimentum, malis attulit complementum. Que diuina esse uidebantur, humana fecit, que humane erant fragilitatis diabolica esse perfecit, dum et bonis retributionem exspectauit ab homine, et de malis diabolice exemplum exhibuit elationis in homine. Gloriose igitur coronata superbia ad me est reuersa de prelio duplici, ut dictum est, de hoste potita triumpho. Per superbiam  itaque aperuit diabolo, et clausit Christo; quod etiam in eo cupiditas magistra perfecit, quod tam pauperis status quam diuitis luxus ostendit. Si enim data est ei a Deo paupertas, data pio munere, non pauperem Christum sequi uoluit, sed diuitem mundum; sed nec portum secundum auree mediocritatis elegit, sed in incerto diuitiarum sperauit, et in auro spem posuit, in quo confidunt homines. Ad pauperis igitur cordis ostiolum cupiditas damnata pulsauit, intrauit, accubuit et possedit. Pulsauit opum gloriam explicando, intrauit promittendo, accubuit spem in eis firmando, possedit finem in eis beatitudinis statuendo. Pulsauit ostendens promittenda, intrauit promittens ostensa, accubuit spem stabiliens in promissis, possedit finem constituens  in speratis. Pulsauit, cum ostendit omnia regna mundi, intrauit quasi dicens: Hec omnia dabo tibi, si cadens adoraueris me [65* 1Kb] ; accubuit, cum sperare docuit in thesauris pecunie; possedit cum, altero dominorum excluso, soli mammone fecit ex quieto, placito et certa deliberatione seruire. Sic igitur itum est in uiscera terre, per fas et nefas diuitie conquisite, et thesauri latere uolentes extrahuntur inuiti; extracti iterum in alias tenebras retruduntur, ne liberalitas gratiosa dispergat quod iniqua cupiditas aggregauit. Felicem igitur paupertatis statum sitibunda cupiditatis scabies inquinauit, medicinam conuertit in morbum, et per anfractus desideriorum uarios compendia ad patriam indulta  distorsit.

De diuitum autem statu quid referam, quem sibi totum idolorum seruitus uindicauit, qui necessario, uel iniquum facit, uel iniquitatis heredem? Omnis enim diues iniquus aut heres iniqui. Cum enim ad pauperem cupiditas ingeniosa pedetentim intreat, uires sibi continuas ex diuitiarum incremento multiplicat, quia quanto plura conquirit, tanto maiora concupiscere auarus addiscit:

Crescit amor nummi quantum ipsa pecunia crescit [66 1Kb] .
Sicut in morbo hydropici:

Quo plus sunt pote, plus sitiuntur aque [67 1Kb] .
Copiditas igitur, que pauperem alliciendo demulcet, diuitias conquirentem cruciat et extorquet, diuitem  uero iam factum omnino sibi uindicat et absorbet. Hec est que oculos sapientium excecat, et uires auctoritatis inclinat. Hec est que in seueram tyrannidem reges impingit, que legum statuta peruertit, que prelatos Ecclesie Iude proditori conciliat, et decretorum sanctiones eneruat. Hec est que ueritati patrocinium subtrahit, pauperibus iustitiam, iudiciis equitatem. Igitur, ut ostensum est, aperuit diabolo reus iste per cupiditatem, clausit Christo: quod et illa potenter effecit, que per pomi uetiti gustum primum hominem de paradiso eiecit [67* 1Kb] . Hec est gastrimargia, que et ipsa pulsauit, cum coquine  labores et cibos obtulit delicatos; intrauit, cum uentrem non fame, sed pretio inuitauit; accubuit, cum docuit epulari quotidie splendide; possedit, cum pro Christo Deus esse uenter incepit. Pulsauit per appetitus dulcedinem, intrauit per gustus suauitatem, accubuit per consuetudinis absorptionem, possedit per illicitam uentris dominationem. Hinc imaginem et similitudinem Dei, que refulget in homine, ceca deformauit ebrietas, et in animal brutum insensata hominem sensualitas declinauit. Proditur deinde in affectum cordis, ex adipe prodit iniquitas, et a Nabuzardan principe coquorum captiuatur Ierusalem [68 1Kb] . Sic super talentum plumbi sedens iniquitas a uentris ingluuie ad ignobilia membra et uentris amica descendit. Saginato enim uentre atque farcito,  furiata totum hominem libidinum pompa deambulat, et fremitu quodam effrenato ac concussione horribili, ad consensum genitalium cetera etiam membra potenter inclinat. Irrigatus siquidem corporis humor spinas germinat uoluptatum, et quasi ratione sopita sensualitas sola humani corporis habet imperium. Et comessationibus profecto et ebrietatibus humane compositionis organa cuncta delirant, et in uitium faciliter omnium membrorum natura degenerat. Lasciuus in conuiuiis oculus luxuriantem frangit aspectum, unde legitur: In conuiuiis luxuriantes, oculos habentes plenos adulteriis et incessabilis delicti [68* 1Kb] . In conuiuiis litis lingua balbutit, et garritu superfluo uerba semiplena confundit: unde  et lingue refrigerium specialiter diues in gehenna requirit. In conuiuiis dextra percussionibus seuit, et a uerbis frequenter proditur ad uerbera; unde et legitur: Cui rixe? cui foueo? cui sine causa uulnera? cui suffusio oculorum? nonne his qui commorantur in uino et student calicibus epotandis [69 1Kb] ? Quid insuper, iudex bone? Quid de christo tuo dices? de sacerdote sancto tuo? Imo si recte agitur modo qui pepones et allia et ollas carnium sectatur Aegypti, et hesternam sepius crapulam eructat in calice, quia licet tota nocte dormiendo transmissa et matutinis uigiliis, aut omnino pretermissis, aut multipliciter syncopando transcursis, ex uino hesterno ructus inter sancta dedit ex indigestione conuulsos. Predixerat apostolus Paulus: Habemus altare, de quo  edere non habent potestatem qui tabernaculo deseruiunt [70 1Kb] , id est corporum uoluptati, et ciborum affluentie. Beatus Augustinus: Si uinolentia, inquit, te ingurgites, quantaslibet lingua tua Dei laudes sonet, uita blasphemat. His ita transcursis breuiter, restat ostendere quomodo per luxuriam aperuit iste reus diabolo, et clausit Christo, quoniam et ipsa pulsauit, intrauit, accubuit et possedit. Pulsauit, cum per primos motus consensum expetiit; intrauit, cum dulci medullarum calore consentientis membra perfudit; accubuit, cum ad operis illiciti patrationem uictum inclinauit. Possedit, cum inclinatum  sub lapide consuetudinis pressit. Pulsauit igitur per appetitum, intrauit per consensum, accubuit per opus completum, possedit per consuetudinis uinculum. Pulsauit pretendendo naturam, intrauit concipiendo culpam, accubuit patrando conceptam, possedit repetendo de more patratam. Igitur si libido titillauit sensum, si ad illicita desideria nature languor allexit, non elisit reus iste nequitiam ui scientie, nec paruulos allisit ad petram [71 1Kb] , nec uulpes paruulas cepit, que demoliuntur uineam Domini Sabaoth [72 1Kb] ; sed statim libens ad consensum usque prorupit, et ad opus illicitum declinauit, in foueam turpitudinis sese precipitem dedit, et consuetudinis lapide pressus et sepultus, contra Dominum obdormiuit: clausit super eum puteus os  suum, et intrauerunt aque usque in animam eius [73 1Kb] : hic solum tentationi ingruenti non restitit, sed eam sepe preuenit, et concupiscentiam propriam irritando uicem nequissimorum spirituum gessit, quorum interest in tentationem inducere, et sopitos fomitis igniculos congestis undique spinis et stipula suscitare, donec exardescat sicut ignis in spinis [74 1Kb] . Aperuit igitur diabolo per luxuriam, et clausit Christo, quia non solum pulsantem suscepit hospitio, sed quasi renitentem traxit et allexit inuitum. Quod si arcam Domini statuit iuxta Dagon, sicut plurium mos est nunc temporis sacerdotum, qui Filium uirginis statuunt iuxta filium ueneris, qui nec renibus precinctis, nec corde preusto sacramenta mundissima  presumunt tractare immundi, et sacratissimum illud corpus non sindone munda inuoluunt, sed conscientia cruenta suscipiunt, non in monumento nouo et exciso in petra suscipiunt [75 1Kb] , sed in sepulcro dealbato, pleno intus omni spurcitia et ossibus mortuorum [75* 1Kb] . Plura ex his quam hic dicantur intellige, Domine, ne cause pariant compendia captata dispendium, et adducat breuitas circumcisa iacturam. In immensum enim protenderetur oratio, si per numeros, tempora et modos uelim exponere quod cum inimicis tuis habuit commensalis iste tuus commercium, quod proditionis proposite notam habere constat et uitium. Non est diutius immorandum ut raptor ostendatur, qui proditor non dubitatur atque periurus, ne penam promeritam,  quam deposco, oratio in longum protensa retardet. Raptorem ergo paucis aduerte. Quis enim manifestam neget esse rapinam, cum res aliena inuito domino contrectatur, et ad alterius dominium res proprio domino subtracta distrahitur. Hoc autem reus iste fecisse conuincitur, qui animam a Deo non datam ei, sed prestitam, ab ipsius alienauit seruitio, et mee potius ditioni subiecit: de ancilla deitatis ancillam fecit iniquitatis. Qui enim facit peccatum, seruus est peccati [76 1Kb] . Si raptor esse denegatur, raptoris nomen pariter euitet, et crimen, qui mutuari solet, et non soluere, debitor ingratus in mutuo, in deposito infidelis. Porro si talenti illius  euangelici, custos fidelis arguitur, qui pecuniam domini sui abscondit, paratus reddere, propter usure incrementa commissum [77 1Kb] , quis impunitum abire permittat eum qui talenta commissa gratis et credita non multiplicauit ad gratiam, sed distorsit ad culpam? Propter enim lucrum diuina ad usuram talenta est partitus, dum nature dotes et dona gratuita non ad auctorem nature retulit et gratie largitorem, sed ad passiones ignominie, ex bonis tuis occasionem sibi sumens et materiam delinquendi. Factus enim eo ad culpam pronior, quo nature dotibus et gratiarum largitate sublimior. Sic animam tuam, sic munera tua tibi, iudex bone, subtraxit, et preter beneplacitum tuum meo dominio subiugauit, de tuo mihi te inuito lucrum fecit, sortemque tuam  ad usuram propter mea lucra donauit. Taceo de rapinis manifestis, quibus non solum proximorum sarcine uiolentia auferuntur, sed res etiam pauperum indebite detinentur. Raptorem enim plane scriptura tua pronuntiat, qui pauperibus credita non dispensat, nec multum interesse commemorat, an sua non det quis, an diripiat aliena. Ut igitur que dicta sunt breui concludam epilogo, finem suum mala uidetur oratio consecuta, que et periurum apertissime demonstrauit, et proditorem irrefragabili argumento conuicit, et raptorem manifesta ratione conclusit. Penas igitur deposco, iudex bone, quas meruit, iustitiam nunc tuam de iure compellans, ne misericordiam de cetero negligentem aut  remissam esse promittat; sed rem nominis impleat, manifesteque conuicto retribuens secundum opera sua districta uidelicet seueritate quod iustum est. Audistis, karissimi, quantis contra hominem hunc utitur argutiis humani generis inimicus, quantis persuasionibus utitur, quantis rationibus et iram iudicis incitat, et peccatori penam exposcit. Quis, queso, ex nobis quibus specialiter sermo iste conscribitur, actus relegens uite preterite, in huius accusationis districtione non timeat? Quis sermonum istorum iacula ignita sustineat? Quis diffinitiuum calculum in huius cause discrimine totis uisceribus non contremiscat? Denique quis se ab iniectis facinoribus sufficienter excuset? aut quis ueritatem in hac disquisitione abscondat et deneget,  presertim cum in conspectu agatur iudicis cuncta cernentis. Ceterum non tantum premisse accusationis species contexta deterret, quantum accusatoris subtilitas, que non solum ex nature sue perspicacitate, sed et longissimo rerum et temporum usu comparata dignoscitur; eo enim accusationi sue fortiora ingerere argumenta credendum est, quo tenacioris scitur esse memorie, quo perspicacioris malitie, quo truculentioris inuidie. Preterea quos hominis sensus formido iniecta non hebetet? Que uiscera horribilis non concutiat timor, quod in conspectu iudicis ueri pariter ac seueri pro ueritate cause uidetur inesse, et non tam accusando iniquitatis  sue uenena diffundere, quam pro ueritatis iniuria declamare? Fateor, cum recogito annos meos in amaritudine anime mee [78 1Kb] , cum facinorum meorum seriem ad huius accusationis iustitiam oculis iudicis antepono, irruunt in me formido et pauor, ueniunt super me timor et tremor, et quasi quedam tenebre cor meum caliginosa quodammodo inuolutione contexerunt. Contristatus sum in exercitatione mea, et conturbatus sum a uoce inimici, et a tribulatione peccatoris [78* 1Kb] : paululum tamen ab hac formidine respiremus, et ad respondendum obiectis aliquatenus insistamus. Bene utique prouisum est, si quadam leui exceptione que uidentur occurrere, huius accusationis possemus molimina excusare.

 Dicamus igitur sine preiudicio melioris consilii, imo dicat reus in iudicio constitutus: Ineuitanda, Domine, legum equitate sancitum est, ne inimicus in accusationem inimici recipiatur, quoniam sic pateretur persepe ueritas affectata calumniam, dum liuore mordaci non culpam, sed personam persequeretur intendens. Patet autem quod hostis non solum meus sed humani generis inimicus antiquus accusationem in me contexuit istam, a qua, iudex bone, dictam ob causam absolui humiliter peto, ne nocere mihi ualeant maledicta, que in me ex antiquo liuore congessit. Nil, inquit, accusator, nil tibi, proderit hoc commentum, quoniam quidquid subterfugiendo excipias, accusationis contexte argumenta  uerissima non euitas. Esto, inquam, inimicus tuus esse concedar, et ideo in accusationem tui non admittar, dum tamen illa non sileat qua iudice nemo nocens absoluitur, quam nocens quisque compellitur

Nocte dieque suo gestare in pectore testem. Loquere, inquit conscientia, loquere que de more nocentes accusas, que mordacibus aculeis pungis et crucias, et ante penas infernales miserorum animos immisericorditer extorques et laceras. Loquere, queso, loquere conscientia, secretorum abscondita profer ad lumen, et que in tenebris facta sunt predica super tecta. Clama, queso, ne cesses [79 1Kb] . Quid, inquit conscientia, quid clamabo? unde  incipiam? Quo gesta huius hominis sermone describam? uisne ut longissime iterum accusationis argumenta contexam? Porro cuius aures ad audita non tinniant, si que mihi implicite reseruaui explicare contendam? Ceterum ut paucis me liceat expedire, orationi tue plane consentio, et quecunque intulisti uera esse propono. Imo ueritati plurima ad digne memoranda oratio circumcisa subtraxit, reique seriem minus euidenter breuitas affectata disseruit. Ad enarrandas siquidem et enumerandas punctiones meas, et mordaces repercussionum mearum aculeos, quibus ad excessus singulos hominem miserum ultrix insatiata rodebam, sermo nimirum mihi deficit,  quia non sufficit, quoniam in his nec modum sermo rebus inferior equat, nec numerum arena compensat. Ex paucis autem nouit iudex tuus multa colligere, cui preter Simonis officia omne cor patet, et omnis uoluntas loquitur, et ad quem etiam tacendo clamatur. Quid nunc, inquit accusator, quid miser homo ad ista respondes? Qua nunc exceptione poteris cauillari? Qua penam promeritam interpositione niteris remorari? An et hanc inimicam tuam dices, quia testimonium perhibet ueritati [80 1Kb] ? Usque adeone ueritas tibi odium parit, ut preter uerum nichil in hac causa formides? consciamne tibi conscientiam tuam ueritatis occasione hostem familiarem, et ad nocendum efficaciorem esse proponis? Si et hanc inimicam tuam iudicas,  ipsos ueritatis asseclas angelos pro ueritate testes inuoco et induco, si tamen uoluerint loqui quod sciunt, et testari quod uiderunt. Quinimo loquantur de te, ut uolunt, testificentur, ut libet, mentiantur, si licet, et per mendaciorum angelos falsitatisque diffugia ueritatis, si possunt, plana declinent. Loquatur, queso, Domine, angelus ille potissimum, qui ei ad custodiam inutiliter deputatus angelo Satane uictus toties cessit, et in omnibus consiliis suis repulsus et spretus, quasi subtristior sepius et confusus abscessit. Unum, iudex bone, unum finaliter peto, ut patrocinium cause mee ueritas prestet, et inuitum pro ueritate discrimen soror ueritatis iustitia iudicium accelerando  diffiniat. Utinam, fratres mei, in huius etiam coangustationis articulo excogitaret locum exceptio, que conscientiam ab huius accusationis importunitate repelleret, et hominem hunc ab imminentis diffinitionis calculo liberaret! Excipiendumne est quod mulier in accusatione non recipitur, nisi de sua uel suorum iniuria agatur? Conscientiam nomine feminino censeri manifestum est, quare ipsam ab accusationis iure figura dictionis uidetur excludere, ipsaque rei proprietas nomine feminino signanter expressa.

At manifeste, inquit conscientia, de mea agitur iniuria, quoniam munda a Deo creata sum, munda tibi, miser homo, a Deo data sum, munda custodiri  iussa sum, et ne quid in me spurcitie originalis macule surculus reliquisset, ab eius traductione in baptismo fidei, aut sacramentorum instructio non rationis a Deo insite mihi, aut tutela profecit, quominus renitentem me ad illicita desideria traxeris remordentem, quominus renitentem me pollueris et inuitam, quominus in conspectu Creatoris nostri, et sanctorum angelorum fetere me feceris inexstincta semper rationis scintillula repugnantem. Mea igitur, mea est iniuria, mea agitur causa, mea est specialiter accusatio et querela. Quid nunc, karissimi, quid contra huius responsionis argutias ingerendum? An adhuc inutilibus exceptionibus insistendum?  Accusationem profecto declinare non possumus, ueritatem negare in conspectu tanti iudicis non audemus. Nihil, ut dictum est, exceptionibus agimus, quoniam si inimicum ab accusationis iure repellis, conscientia prosiliens suas proclamat iniurias. Quod si et hanc repudias, uerissimi testes angeli inuocantur. Quid igitur quis nobis aduocabitur in curia hac tam iusta, tam uera tamque seuera patronus? Si enim uel iudicem ipsum, uel aliquem quantumlibet humilem de assessoribus eius offendimus, omnes pariter nos offendisse necesse est, quoniam omnium eadem uoluntas est, fraternus in alterutrum amor, mutua inter omnes affectio, compar et sincera connexio caritatis. Quoniam igitur nobis ipsi non sufficimus, sed sufficientia nostra de  Deo est [80* 1Kb] , queramus aduocatum ab eo necesse est in causa nostra atque consilium, et dicamus: Quis consurget mihi aduersus malignantes, aut quis [81 1Kb] , etc.? A quo enim aptius querimus aduocatum quam ab eo qui et ipse aduocatus noster est apud Dominum et Patrem? A quo autem consilium utilius querimus, quam ab eo cuius nomen est consiliarius, ab Angelo magni consilii, a quo recta consilia? Astant autem in curia ista regali tres filie regis, penes quas totius curie non ex minima parte pendet auctoritas; per quas tantummodo et peccatores ad ueniam et iusti propinquant ad palmam.

Astant uero, ut tanti regis decet filias, in habitu  honorato, in uestitu deaurato, circumamicte uarietate [81* 1Kb] ; in auro sapientiam accipio, eam quidem que stultam fecit sapientiam huius mundi, de qua dicitur: Perdam sapientiam sapientium, et prudentiam prudentium reprobabo [82 1Kb] . uarietas autem in donorum diuersitate consistit, unde et apparuerunt apostolis dispertite lingue [82* 1Kb] . Sunt autem he tres regis summi filie, tres uirtutes catholice, fides, inquam, spes et caritas, in horum uarietate gratiosa delectatur sapientia, ludens coram Deo in orbe terrarum. Quis enim in terra ludus acceptabilior? que uarietas delectabilior? que delectatio sapidior, quam in earum affectibus cum uite eterne pregustatione dulcissima meditari, et earum suauissimos motus alternis permutationibus sentire? Nunc enim  ordine naturali a fidei motu surgimus ad sperandum, et hinc ad caritatis sublimati fastigia in eis latitudine delectamur. Nunc artificiali potius ordine delectati caritatem proponimus, que alias informationis dignitate precedit, et affectus sui prerogatiua facit ut uirtutes sint cetere.

Primus ordo, quem naturalem diximus, denotatur cum dicitur:

Prima petit campum dubia sub sorte duelli
Pugnatura fides.
Secundus autem exponitur cum dicitur: Maior autem horum est caritas [83 1Kb] . Habent et singule aurum  suum, habent singule uarietates suas, de quibus nunc dicere presentis negotii non est. Sed nec uirgines istas, tam uenerabiles, tam gratiosas tamque decoras introducere potuimus, quin earum aliquatenus laudibus assurgentes, quasi quasdam interponeremus breuiter amatorias cantiones. Harum igitur patrocinium a iudice postulemus, sine quarum ductu preuio non est nobis ad misericordiam pii Patris accessus, sine quarum adminiculo iudicem nullum mortalium poterit uidere securum. Accedant igitur, queso, tres sorores, uel ex abundanti potius misericordia qua precellunt, sese ingerant non rogate. Ne, queso, exspectent ut reus in iudicio constitutus in tanto discrimine tremebundus et pallens, uel meritis eas precedentibus  aduocet, uel precibus composite interiectionis alliciat. uite siquidem preterite tenor et series earum manifeste patrocinia demeretur, congelatique magnitudo timoris loquendi excludit audaciam, et uocis quodammodo stringens arterias, sonos uix exire permittit inter alta suspiria crebris singultibus syncopatos. Prosiliens igitur in medium:

   Ut improba semper et audax.
Prima petit campum dubia sub sorte duelli
Pugnatura fides.
Et ut homini tam multipliciter aggrauato cum sororibus suis prodesse licenter possit auxilio, et adesse consilio, mansuetudinem pii genitoris reuerenter  implorat. At inimicus atrox pium opus, ut ei semper est moris, nititur impedire, et in ipsam liuoris etiam antiqui uenena contorquet. Quid igitur, o alma fides, quid tue detrahis puritati? Quid notitiam tuam, aut dissimulas aut excecas? nescis me pro tuis hoc discrimen inisse iniuriis, que, si tacuissem, eamdem debueras querimoniam texuisse? nunc autem ita rerum ordinem inuertendo peruertis, ut athlete tuo nocumentum prepares, aduersario patronatum. Quod si iam tuos inimicos et odientes te diligas, foueas persequentes, inimicantes enutrias, quid de cetero clamitas in plateis, predicas in ecclesiis et miracula tua cum premiorum promissione annuntias et proponis? Iam enim, ut uideo, te despicere gratum est, te persequi utile,  te mortificare securum. At uero si consueta te impellit improbitas, ut te mihi pro te tuisque sororibus laboranti constanter opponas, tuis nunquam inceptis assentiet soror tua spes, que nimirum consilio maturior est, proposito firmior, et ita, ut decet, seueritate districtior. Tuque licet dissimules uerba apostoli dicentis: Fides sine operibus mortua est [83* 1Kb] , et mortificationem tuam surda licet aure pertranseas, illa tamen suas ulcisci poscet iniurias, que transgressionibus suis penas sub meledictionis promulgauit edicto. Maledictus homo qui peccat in spe. Ad tue uero improbitatis propositum sese  longe difficilius inclinaret ea que dignitate sublimior, constantia permanentior, et aliis asseritur maior, quo summe iustitie et equitati scitur esse uicinior. Hec est caritas, que omnium iniurias uirtutum suas esse pronuntiat, et in una sui transgressione omnes pariter uirtutes lesas esse asserit atque proscriptas. Ut igitur breuiter inferam, uestrum pariter patrocinium reus iste demeruit, qui te sepius, o fides, mortificauit per opus illicitum, et in spe peccando frequentius maledictionem induit sicut uestimentum, et in uno, hoc est in caritate crebrius delinquendo, reum sese constituit omnium. Ad hec fides, o serpens antique, o uirtutum omnium persecutor et emule, meone calcaneo ponis insidias, sororumque mearum rectitudinem  sermonum uersutiis labefactare pertentas? Nihil agis, nequissime, exhortationibus tuis, nil sermonibus proficis uenenatis, quia nec tuas ignoramus astutias, nec a piissimi Patris nostri cognita uoluntate, nec ab insite mansuetudinis intemerato tramite declinamus. Scimus, perditissime, scimus quid diuine uoluntati complaceat, quid iustitie conueniat, quid competat equitati; quippe que diuino conspectui semper astamus, et que apud eum diuinitatis arcana uidimus et audiuimus, pro salute hominum loquimur hominibus et testamur. Institutionis itaque nostre est et non tuis exhortationibus credere, non argutiis et persuasionibus cedere; sed contra tua uenena nequitie salutifere  curationis antidotum propinare. Assumis autem Testamentum Dei per os tuum, et ad peruersitatis tue propositum astruendum, renitentem Scripture rectitudinem niteris retorquere. Mortificatam me operibus esse proponis, peccatum in spe pronuntias, et in uno, hoc est caritate, delictum accusas.

uerum, nequissime serpens, eo in conspectu Altissimi uiridior apparebo, quo nequissimorum hominum operum mortificatione fuero ad tempus aridior; eo quod mihi gloriosior erit in resurgendo triumphus, quo fuerit in hominis delicto casus deiectior; ubi enim superabundauit delictum, superabundauit et gratia [84 1Kb] . Soror autem mea spes, que non confundit, que semper delectatur in bonis, et  quantumlibet sepe peruersos a uia sua mala premiorum promissione auocat et reducit, tuas respuit in te calumnias que finaliter tantum delinquentibus in eam, et obdormientibus in morte maledictum intentat, et de nullo desperandum esse pronuntiat, quandiu positus fuerit in uita mortali. Ceterum excellentissimam sororem nostram diuini singulariter uultus insignitam lumine et impressione signatam; caritatem, inquam, arguendo compellare que te impulit impudentia frontis attrite, cum ei proprium esse non ambigas inimicos diligere, pro persequentibus exorare et uincere in bono  malum? Que cum omnia sustineat patienter, et faciat id solum cum pia quadam uiolentia, facit quod uiolenter indulget. Non hec pro te characterem suum, non morem deseret usitatum, sed lesa quantumlibet, quantumlibet spreta ad lapsorum se humiliter inclinabit auxilium, et ad afflictorum se ingeret patronatum. Denique filie regis sumus, cui proprium est misereri semper et parcere, qui omnipotentiam suam parcendo maxime manifestat, cuius misericordie sunt in omnia opera, eum nobis imitari libet, refragari non licet. Misericordiam itaque non relinquimus quam a pio Patre didicimus nec condemnamus miseriam, ne miserendi gratiam prescribere uideamur; sed nec multum mouemur  si oculus tuus nequam est, quia bone sumus.

Impetrata igitur a Patre misericordiarum licentia, tres prefate sorores, reclamante adhuc demone aut confuso, ad hominis patrocinium accinguntur in parte, eum secreto trahunt, et ut ad consilii rectitudinem dirigatur intendunt, sicque hominem fides aggreditur. uides, inquit, homo, in quantis te accusant? Audis quanta aduersum te dicunt testimonia? Quid igitur respondes ad ea que isti aduersum te testificantur? omnis tibi uia negandi precluditur, et confiteri necesse est, aut tacendo conuinci, quoniam non iudici solum, sed et assessoribus eius, sed et sancte astantium multitudini, sed et nobis ipsis que concilio astamus presentes  nuda patet ueritas conuersationis tue, nude cognita est series uite tue, nude manifesta opera miserie tue. Ast non consideras pro quanta re periculum huius cause subiisti, quanta debeat pena exspectare conuictum.

Scisne si a causa cecideris, preparari tibi ignem eternum, qui paratus est diabolo et angelis eius [85 1Kb] ? Scisne lectulum tibi in exterioribus tenebris sterni, ubi erit fletus et stridor dentium [86 1Kb] ? Non hec profecto super pecunia modica quoquomodo uentilatur, sed tanto seuerius super talentis a Domino commissis exigitur. Non super hereditate temporali et contemptibili disceptatur. Non super uestimento quod atteritur, non super esca que mittitur in secessum, sed super decore domus Domini, aut horrore  carceris ipsius quasi hereditario iure in perpetuum possidendi ab anima, que est plus quam esca, et a corpore, quod plus est quam uestimentum. Si in tante necessitatis articulo, si in tante disceptationis periculo, consilium tibi est, edissere, queso, festina, et dic: iudicium nos uocat, non est mora libera nobis, dum responsum tuum chorus tam reuerens exspectat. At uero trementem te uidemus, et pallidum, et pre horroris magnitudine omnem consilii uiam menti attonite cernimus esse preclusam. Ne uero totum te absorbeat timor, et in odibilem Deo desperationis foueam horribili nimis  concussione deiiciat; iam nec ingerimus duriora, nec aspera comminamur; sed liberationis tue uiam tibi facilem et utilem aperimus; siquidem si consiliis nostris inniteris, si cogitatum tuum iactas in nobis, et monitis salutaribus acquiescere non abhorres, adsumus ecce tibi paratum auxilium et patrocinium prestiture, quoniam et preteritorum tibi criminum ueniam, et a iudice sustinentiam, ut ad meliora te prepares impertimur. Possumus quidem imminens protelare iudicium, sed omnino frustrare non possumus, quia qua nescis hora ante tribunal iudicis astare oportebit, ut recipias prout in corpore gesseris, siue bonum, siue malum. uerum nisi consilio nostro te subtrahis, et ab imminentibus te periculis liberamus, et ut iudicii  diem abhorrere non debeas edocemus, ut uidelicet et hinc liber abeas, et de hinc iudicis faciem possis uidere securior.

Assentimus, inquiunt sorores, et quod tibi pro nobis soror nostra promittit, nosque tibi firmiter pollicemur. Euge, inquit fides, aut consilio nostro cedere et liberari, aut a nobis recedere et tuo merito iudicari. Quis in tanto, fratres, discrimine liberationem non eligat? Quis consilium utile negligat et repellat? Imo quis tam inconsulte mentis esse potest, ut consulentem tam salubriter non admittat? Credo igitur, inquit peccator, credo tibi, domina fides; adiuua incredulitatem meam, et insufficientiam meam que ex me est perfice in semitis tuis; illumina, queso, tenebras meas et doctrine  salutaris me luce perfunde, ac splendore tue claritatis illustra. Non deerit, domina, qui impleat, non desit qui iubeat, nec aliud unquam leges in facto, quam nunc me proponere conspicis in promisso. Ad uotum, inquit fides, cuncta proueniunt, securus ad iudicium redi, et peccatorum ueniam et a iudice sustinentiam relaturus. uerum oportet ut prius onus leue ac iugum suaue suscipias, et sic nobiscum ad iudicem securus accedas. Expedit itaque ut deinceps in fide recta, spe firma et caritate non ficta iugem circumferas peccatorum memoriam, contritionem continuam et penitentiam fructuosam; et preterea ne recidiuum ullatenus patiaris, Christiane discretionis te conuenit adhibere  cautelam. Satisfactionem enim temporalem, que tibi post confessionem ad arbitrium fuerit sacerdotis iniuncta, pro minimo reputa, uel certe iocosam potius dico, quia non solum a morte liberabit eterna, sed et a pena illa purgatoria, cui nullum Siculus potuit tyrannus equare, imo cuius respectu omnis pena mundalis mellita potest appellari suauitas, glacies estimari pro balneo, caminus pro refrigerio.

Mi domina, inquit, uidetur leue quod dicis, suaue quod precipis, tantummodo ab imminentis me iudicii horrore per dilationem quantamlibet liberare festina. Festinemus, inquiunt sorores, causam referamus  ad iudicem, et pro dilationis commodo breuiter peroremus. Sic igitur consolatum aliquatenus hominem, et iam de sua liberatione sperantem ante tribunal iudicis iterum statuunt, et, ut regales uirgines decet, uultibus uerecundis a iudice pariter audientiam postulare uidentur, et a uulgo silentium. Prima autem fides, ut cepit, auctoritatem sibi patronatus assumit, et accusationis longissimam seriem breuissima oratione retundit. Satis, inquit, iudex bone, superque quam satis est, interni uenena liuoris explicuit serpens atrox, inuidus, et, ut diabolicum decebat ingenium, accusationis sue callidius argumenta contexuit. Quippe quoniam ab antiquo serpens callidior cunctis animantibus que sunt in terra [87 1Kb] . uerumtamen non singula eius iacula singulari defensione  repellimus, nec singula argumenta singulari responsione dignamur; sed ratione promptissima, breui atque dilucida, omnia simul obiecta diluimus. Angustissima siquidem curie huius sacratissime lex est, et duobus tantum conclusa sermonibus: peccasti, quiesce. Huic legi, Pater misericordissime, adheremus firmiter, et dilationem iudicii legis huius auctoritate requirimus, quam sola poterit edocere dilatio utrum deinceps a peccato quiescere debeat, qui se peccasse non negat. Age enim, ut partem aduersam aliquatenus fouere uideamur, peccauit super numerum arene maris et multiplicata sunt peccata eius. Esto, sed maior non est iniquitas eius quam ut ueniam mereatur; quoniam autem excedit misericordia diuina miseriam, omnium  iniquitatum eius, Domine, non recordaberis, si tamen quieuerit agere peruerse, et didicerit bene facere. Denique non de nouo imbuendus accedit, non nunc primo instruendus doctrine salutaris rudimenta deposcit, sed fidei Christiane mysteriis et sacramentorum munimento suffultus, ad conuersationis sacra monumenta expeditius se uertit. Ut igitur de cetero arctiori tibi debeat teneri promisso, audi, Domine, si placet ab ore ipsius qualiter in fide fundatus, roboratus in spe, radicari nunc incipit in caritate; et quidquid uitiorum, fallente diabolo, contraxit, qualiter et que ignoranter peccauit emendare proponat in melius. Dic igitur: O homo, credis in Deum Patrem omnipotentem? Credis et in  Filium eius natum et passum? Credis et in Spiritum sanctum? Denique ut breuiter inferam: Credis omnia que ab orthodoxis Patribus, tam salutaria esse dicuntur, ut sine illorum fide salus esse non possit? Credo, inquit, domina, credo firmissime; quippe qui sacro ab infantia baptismate lotus, in Catholica semper nutritus fide, et ab eius firmitudine nulla unquam hesitatione nutaui, nullis unquam peccatis ingruentibus deuiaui. Preualuit, fateor, inimicus aduersum me, dum fidei mee uirtutis abstulit formam, sed non potuit fidei labefactare substantiam, ut non esset in me fides omnino non potuit, sed ut uirtutis characterem non gustarem effecit.

 Audis, inquit fides, iudex bone, quid ore confiteatur, nec minus quid credat corde consideras. Fundamentum immobile domui sue substrauit, et firmissimo sibi stationem habitaculo collocauit. Fundamentum siquidem positum est, preter quod aliud nemo ponere potest, homo Christus iehsu. O spes alma, o soror carissima, cur quid in isto homine habeas non declaras? ut uel interrogatus manifeste respondeat quid de resurrectione corporum sentiat, quid de sanctorum gloria in utraque stola et immortalitate cum Christo? Manifeste, inquit homo, coram hoc sacro conuentu confiteor, quidquid de fide Catholica in ecclesiis predicatur, quidquid de spei sacre securitate asseritur, quidquid de caritatis efficacia precellenti a doctoribus sacris astruitur,  sed nec discussionem de his fieri oportet, nisi uirtutum mihi gratiam et efficaciam salutarem patrata frequentius iniquitas subtraxisset.

At uero, inquit fides, quidquid usque in hanc horam contra Dominum deliquisti, polliceris deinceps in fide recta, in spe firma, in caritate non ficta, et de preteritis peccatis penitentiam, et de futuris habere cautelam; polliceor, inquam, domina, nec aliud unquam me uelle aut sensualitatis uigens appetitus, aut seculi pertransiens luxus, aut diabolici faciet furoris incursus.

Quid igitur, inquit fides, iudex bone, quid restat nisi ut liber hinc abeat, qui tam Christianas in presentia tua promissiones inculcat? Iam enim indigere  non uidetur aduocato qui sic allegat pro se ipso, qui sic et peccatis renuntiat, et mandatis tuis inherere proponit. Superest igitur ut operi manuum tuarum porrigas dexteram, et principe huius mundi eiecto, creature tue tibi retineas solus imperium. Nec enim de facili relinquendus est Satane filius adoptionis tue, nec seruus immisericorditer est repellendus, pro quo filium tradidisti. Assurgit fidei sacre sic oranti sacer assidentium chorus, et ut a iudice iudicii dilationem, et reo ueniam impetret, quam deposcit, non tam clamore uocali quam uultibus humiliter inclinatis reuerenter implorant. Hic gloriosa mediatoris Dei et hominum mater eo efficacius interuenire credenda est, quo iudicis familiarius throno participat, et ad dexteram maiestatis in  excelsis sublimis coronata tripudiat et triumphat. Quid autem quod ei inde negare possit aut debeat? Si ipsi ubera que lactaris ostendas; si sacre infirmitatem infantie, quam materna sedulitate supportauit et fouit, supplicando commemoret; si hanc ipsam peccatoribus occasionaliter attribuat dignitatem, quod uirgo simul et mater est, unde et eorum specialiter debeat supportare miserias. Specialiter etiam hic pro peccatoribus interserit preces. Si quis sanctorum ab eo speciali fuerit honoratus obsequio, et inter alios cultu frequentiori et oratione feruentiori  preuentus. Licet enim sanctorum alii alios cultu frequentiori, meritis et premiis antecellant, plurimum tamen maiores deferre minoribus, et eos honore preuenire creduntur, ut minorum sepius intercessio largiatur hominibus quod sublimiorum gratia maior et gloria postposuit impertiri. Quod quidem, nisi uerum esset, nunquam B. apostolus et apostolorum princeps Petrus cecum illuminandum Chrodeberte uirgini reliquisset; nam hoc in legenda eiusdem uirginis plenius declaratur. Igitur flexus multiplicatis intercessoribus iudex, et reo conferre ueniam, et differre uidetur sub hoc tenore sententiam: uade, inquit, o homo, et ostende te sacerdoti tuo, medico detege uulnera tua, si uis a uulnerum sorde detergi. Alioquin non consequuntur uulnera  sanitatem, sed, ebulliente sanie magis ac magis in fetore suo, ad internecionem usque putrescunt. Confide, fili, remittuntur tibi peccata [88 1Kb] , si tamen et confusionem salutarem et penitentiam amplecti desideras fructuosam; uade igitur, et amplius noli peccare, difficiliora pericula iudicii subiturus, si terrore iam tremende huius discussionis abiecto pati malueris recidiuum, et reuerti tanquam canis ad uomitum [89 1Kb] . Nec longius te nunc sermonibus edocere, nec preceptorum ordinem longiori expedit oratione reuoluere. Habes Moysen et prophetas, imo habes apostolos et euangelistas, habes doctores et pastores in ministerium fidei missos: Qui hos audit, me audit [89* 1Kb] . Habes etiam uerbum abbreuiatum, si te  tamen breuitas gratiosa delectat. Habe caritatem, et fac quidquid uis.

Super hec omnia habes et gratiam meam, nisi gratie desis, que nisi eam turpiter, et quasi importunitate uiolenta repuleris, semper erit tibi in promptu tuos suppletura defectus, et salutares prestitura profectus. In his itaque hortor te uiuere, ista meditari, sicque meditando et uiuendo modicum adhuc semper exspectare, donec superueniat inexcusabilis tibi dies iudicii, in qua non uerbis, sed operibus allegabis, non cauillationibus argues, non dilatoriis exceptionibus ages, sed in momento, in ictu oculi [90 1Kb] de fructu manuum tuarum dabitur tibi, et prout in corpore gesseris bonum malumue recipies. Ea tibi dies eo certius timeatur, quo uentura  scitur incertius, semperque iudex credatur esse in ianuis, de quo precise prouisum est quod ueniet improuisus. Dies enim Domini sicut fur ita ueniet [90* 1Kb] ; nescis an sero, an media nocte, an galli cantu, an mane [91 1Kb] ; iudicis autem, tam improuisi toties citationem accipies, damna, pericula, infirmitates, hominum mortes, et cetera omnia prouidebis, que temporalium dulcedinem multiplici felle amaritudinis interrumpunt, et mortiferas carnis illecebras multo sale conficiant, ne dulcescant.

 Hec omnia per preambulos iudicis nuntios esse perpende, omnesque peremptorias citationes existima; que quidem tam frequentes tibi erunt, ut nec sollicitudinem tuam ulla tibi delectatio temporalis extorqueat, nec diligentiam tuam somnolentia damnosa corrumpat. Hoc fac et uiues [91* 1Kb] . Alioquin cumulus tibi damnationis erit impetrata dilatio, quia quo in peccatis fuerit pertinacia longior, eo in tormentis erit afflictio maior; nec tamen tibi si cecideris, resurgendi uia precluditur, quoniam usque septuagies septies dimittendi forma tradita infrustratur. Igitur, ut dictum est, impetrata dilatione iudicii, reum iudex libertati reddidit arbitrii, suspensa securi altius et sublimius eleuata, ut fortius feriat, si continuata fuerit iniquitas; mirabilius  eripiat, si iustitia eligatur et equitas; coronet gloriosius, si perseuerantie longanimitas consequatur. Sic ergo ab imminentis periculo damnationis Ereptus homo dicat: Nisi quia Dominus adiuuit me, paulo minus habitasset in inferno anima mea [92 1Kb] . Sicut autem ab initio huius opusculi prelibatum est  nobis in seculo constitutis, quorum necessario sunt actus in tumultu, qui quia quotidie necesse habemus aut perire aut uincere, qui in medio laqueorum ambulamus, qui quocunque nos uertimus, insultantem cernimus inimicum; nobis, inquam, ut estimo, non erit inutile, si discussionem hanc sepius aut mente uoluamus, aut de nobis iam factam, aut preteritam esse credamus, et ad actus singulos dilationis indeterminate spatium nobis a iudice attendamus indultum, et sub imminentis nos iudicii semper periculo moueri, uiuere et esse. Sic declinare a malo incipientes faciet timor, ac deinceps progredientes per Dei gratiam, et ut bonum faciamus faciet amor, donec in uirum perfectum euadamus, in mensuram plenitudinis Christi. Deus  autem pacis, qui eduxit de mortuis pastorem magnum in sanguine testamenti eterni Dominum nostrum Iesum Christum, aptet nos in omni bono, ut faciat in nobis quod placeat coram se, per Iesum Christum, cui est honor et gloria in secula seculorum. Amen.



FRAGMENTUM 


 . . . . . dicebat: Qui enim facit peccatum, seruus est peccati [92* 1Kb] ; qui autem seruus est, non omnino liber est. Unde et malum quod non uult illud facit, et bonum quod uult illud non facit [93 1Kb] . Ideo et Paulus abstractus, et illectus a concupiscentia sua dicebat: Carnalis ego homo, et uenundatus sub peccato [93* 1Kb] . Iste carnalis homo non sapit nisi carnem. Unde et carnalibus desideriis se inuoluit, seque effundit ad omnem impetum uoluptatis. Sed hec uoluptas in nauseam conuertetur, et cumulus deliciarum conuertetur in cumulum tormentorum. Sicut Dominus de Babylone dicit: Quantum, inquit, exaltauit se in deliciis, tantum date ei tormenta et luctum [94 1Kb] . De animali dicit Apostolus: Animalis homo non percipit ea que sunt Spiritus Dei. Stultitia enim  est illi, et non potest intelligere, quia spiritualiter examinatur. Spiritualis autem diiudicat omnia, et ipse a nemine diiudicatur [94* 1Kb] ; terrenus terram sapit, carnalis carnis desideria. Animalis autem in tenebris ambulat; scientiam uiarum Dei stultitiam reputat; dicit bonum malum, et malum bonum, et ponit lucem tenebras, et tenebras lucem [95 1Kb] . Circa diuinum officium piger est; exercitium spiritualis militie odit, negligit et fastidit. Alii uerbum edificationis libenter audiunt; iste quia ex Deo non est,  uerba Dei non audit [95* 1Kb] . Iste triplex homo quem assignauimus, terrenus, carnalis, animalis. uetus noster homo simul crucifixus est, ait Apostolus: uetus homo noster simul crucifixus est, ut destruatur corpus peccati, ut ultra non seruiamus peccato [96 1Kb] . Crucifigatur terrenus in contemptu terrenorum, et uoluntaria paupertate. Crucifigatur carnalis in cruce obedientie, et exercitio discipline. Crucifigatur animalis in contritione cordis, et Christi dilectione. Si hunc Iebuseum crucifigere, aut omnino delere non possumus; saltem eum sub tributo seruire cogamus, in captiuitatem redigentes omnem intellectum, in obsequium Christi. Castigo, inquit Apostolus, corpus meum, et in seruitutem redigo [96* 1Kb] . Si hanc generationem, si hunc triplicem hominem in  seruitutem redegerimus, non iam ex patre diabolo, iam non de mundo, sed ex Deo erimus, et ab auditione mala securi, uerbum misericordie, uerbum gratie, uerbum glorie audiemus: uenite, benedicti Patris mei, percipite regnum quod uobis paratum est ab origine mundi [97 1Kb] . Quod uobis prestare dignetur, qui cum Patre et Spiritu sancto uiuit et regnat Deus, per omnia secula seculorum. Amen.



PETRI BLESENSIS OPUSCULA.





DE TRANSFIGURATIONE DOMINI.

 Reuerendo Patri suo ac domino FRENALDO, Dei gratia Atrebatensi episcopo, suus PETRUS Blesensis, salutem in uero salutari.

Magistri Sigerii frequens instantia et uestre preceptionis auctoritas me compellunt, de transfiguratione Domini aliquid, quod publice auditores edificet et luceat in commune, conscribere. uerumtamen imperfectum meum sentiens, et me tante imparem iussioni, onus mihi impositum libentissime declinarem, nisi me Dominica comminatio terreret: Maledictus qui abscondit frumenta in populis [97* 1Kb] . Ne ergo reputer seruus nequam, si talentum mihi creditum uel inuoluam sudario, uel terre infodiam [98 1Kb] , de exilitate mea ministrabo aliis, sicut parare uoluit in dulcedine sua pauperi Deus. Spem  enim constitui mihi in eo, qui est spes nostra; in eo qui abscondit a sapientibus et prudentibus, que reuelat paruulis [98* 1Kb] ; in eo qui Petrum et Andream, et filios Zebedei [99 1Kb] , uerbi Domini ministros, non de clamositate logicorum, non de urbanitate rhetorum, non de schola Iustiniani, sed de simplici ruditate elegit, et tamen per eos operatus est salutem in medio terre. Loquar ergo, quoniam, si tacuero, ut uerbis Iob [99* 1Kb] utar, os meum condemnabit me [100 1Kb] ; loqui enim teneor pacti uinculo, timore Domini, caritate fraterna. Utinam uoluntaria oris mei beneplacita faciat Dominus, et fructificem in aliis, qui aut nullum aut rarum fructum facio. In memetipso acuuntur siquidem gladii cotis beneficio,  que secare non potest. Et cum in canalibus uirtus germinandi natiua conualescere non possit, transit tamen ad areolas per canales. Recipiatis igitur unius diei opusculum, nec requiratis in eo Ulpiani leporem, aut Tullii flores; capto siquidem, non lucrum fame, sed anime, mihique sufficit, si inter curialium sollicitudinum strepitum precipitata huius Opusculi festinatio, non dico laudem, sed ueniam mereatur.

Doctor ille, qui docet hominem scientiam, in  quo sunt omnes sapientie et scientie thesauri absconditi [1 1Kb] , in schola euangelice discipline nos instruit ad mores, accendit in caritate, erigit in spem et confirmat in fide, suo in primis exemplo nos admonens, secreta nostra illis specialiter committenda, quos certior deuotionis affectio nobis ligat. Christus siquidem, quia in ore duorum aut trium testium stat omne uerbum [2 1Kb] , de duodecim discipulis tres elegit, quibus gloriam transfigurationis sue secretius aperiret, Petrum, Iacobum et Ioannem [3 1Kb] , quorum deuotissima caritas sincere dilectionis et familiaritatis priuilegium merebatur, aliis enim carnalibus, et adhuc carnaliter sapientibus se tantum in forma passibilis carnis exhibebat; istis uero, qui iam in monte contemplationis spem resurrectionis  future, et gloriam beate exspectationis conceperant, ueritatem glorificate carnis ostendit: talem se carnalibus eorum oculis offerens, qualem eum resurrecturum a mortuis iam spiritualibus oculis cognoscebant. Mouet autem plerosque, qualiter in carne passibili et mortali glorificationis ueritas potuerit apparere; et si in ueritate glorificatio ibi fuerat, qualiter postmodum caro facta semel impassibilis potuerit morti et defectui subiacere. Nunquid Deus nature humane miseriam omnino deposuit: et, ut stolam glorie ad tempus indueret, saccum nostre captiuitatis abiecit [4 1Kb] ? Absit ut homo, propter assumptionem alicuius honoris et glorie, aliquando sit abiectus, qui semel per  gratiam est assumptus, semel assumpta a diuinitate humanitas, nec diuortium passa est, nec accepit libellum repudii, manet sacramentum illius benedicti connubii! Et quos Deus coniunxit, nulla postmodum honoris aut necessitatis occasio separauit.

Nemini ergo ueniat in stuporem, nec scrupulum dubitationis importet hec mutatio dextere Excelsi. Qui enim gloria sua diuinitatis integra permanente nostre mortalitatis miseriam in ueritate gestabat,  ipse in sua carne mortali uere immortalitatis gloriam potuit exhibere. Et qui post resurrectionem in corpore glorificato uulnerum cicatrices ostendit, ipse eadem potestate resurrectionis gloriam in carne passibili demonstrauit. In ipsa ergo glorificatione remanebat passibilis, qui inter nostre mortalitatis defectus erat uerissime immortalis. Hec est uirga conuersa in serpentem, quem cum expauisset Moyses, accepta cauda eius, conuersa est in uirgam [5 1Kb] ; quia, cum terribilem diuine sapientie gloria discipuli expauissent, serpens in uirgam, id est diuina quodammodo species reuertitur in humanam. Hac siquidem uisione Christus mirabiliter in his tribus discipulis nouelle fidei rudimenta firmauit; qui enim adhuc dubitanter credebant Christum uerum esse  hominem et uerum Deum, nunc id ipsum uisibili specie et fide oculata cognoscunt. Illud autem non est sub silentio transiliendum, quod futura corporis glorificatio in hac transfiguratione non totaliter, sed ex parte innotuit. Cum enim glorificatio corporis consistat in quatuor: in claritate, in agilitate, in subtilitate et in immortalitate, hic in solo claritate glorificatus apparuit; futuram uero corporum subtilitatem demonstrauit, quando ad discipulos clausis ianuis intrauit [6 1Kb] . Agilitatem uero, ubi super aquas siccis pedibus ambulauit [7 1Kb] . Et resplenduit facies eius sicut sol, et uestimenta eius sicut nix [8 1Kb] , ostendit in se fulgorem quem iustis fuerat collaturus. Fulgebunt, inquit, iusti, sicut sol in regno Patris mei [9 1Kb] . Quod equidem fiet, quando reformabit corpus humilitatis  nostre, configuratum corpori claritatis sue [10 1Kb] .

Soli mundano comparat euangelista solem iustitie, quia in operibus nature, nulla erat creatura cuius possit esse similitudo expressior ad Christum; qui splendore glorie sue tanto differentius uincit solem et lunam, quanto gloriosius debet Creator excedere creaturam. Si enim thronus Christi soli comparatur, sicut loquitur Pater per Prophetam: Et thronus eius sicut sol in conspectu meo [11 1Kb] ; quanto splendidior erit sole facies sedentis in throno? Hic est sol, de quo dicitur per prophetam: Non erit tibi amplius sol ad lucendum per diem, nec splendor lune illuminabit te; sed Dominus Deus tuus erit tibi in lucem sempiternam [12 1Kb] ; super omnem pulchritudinem  et splendorem tuus splendor est, speciosus forma pre filiis hominum [13 1Kb] . Tu es enim, in quem aspicere angeli concupiscunt; qui ante luciferum genitus [14 1Kb] lucem habitas inaccessibilem [15 1Kb] in splendoribus sanctorum [16 1Kb] , splendor et figura substantie Patris [17 1Kb] , et quidam candor uite eterne [18 1Kb] . Ideoque omnia ossa mea dicent: Domine, quis similis tui [19 1Kb] ? non est similis tui in diis, Domine, et non est secundum opera tua [20 1Kb] . Si ergo Lucifer ille, qui mane oriebatur [21 1Kb] non iam Lucifer, sed tenebrifer, glorie tue similitudinem usurpare presumit, precipitetur filius superbie et cathedra pestilentie subuertatur. Non est enim Deus sicut Dominus, et non est Deus sicut Deus noster [22 1Kb] . Christus Deus solus, non rapinam arbitratus est esse se equalem Deo [23 1Kb] , altissimus Altissimi  Filius sedens non sub pedibus, sed a dextris; merito autem resplendet ut sol, qui in sole posuit tabernaculum suum [24 1Kb] , nec sine efficacia sacramenti in monte Thabor, qui interpretatur lumen ueniens, glorificatur; lumen, quod parabatur ad reuelationem gentium et gloriam plebis Isrel [25 1Kb] ; qui olim illuminabat a montibus eternis; qui hodie illuminat omnem hominem uenientem in hunc mundum [26 1Kb] . Certe si haberent siderea corpora humani gratiam intellectus, nec tamen Christum Deum esse et hominem cognoscerent; erubesceret luna, quod tanto fulgori succumberet, et confuderetur sol, quia lucem ab humano corpore procedentem superare non posset. Et hoc est quod Isaiam in Spiritu sancto legimus  prophetasse: Erubescet, inquit, luna et confundetur sol, cum regnauerit Dominus in Sion, et in conspectu sanctorum suorum glorificatus fuerit [27 1Kb] . uestimenta Christi fideles eius sunt, qui et Christum induunt, et induuntur a Christo, sicut Apostolus dicit: Quotquot in Christo baptizati estis, Christum induistis [28 1Kb] . Isti a Christo per lauacrum regenerationis [29 1Kb] abluti super candorem niuium dealbabuntur, sicut Propheta dicit: Lauabis me, et super niuem dealbabor [30 1Kb] . uerumtamen, quia plerumque peccata in baptismo mortua recidiuant, et renigrescit in nobis quod fuerat super niuem dealbatum, alia nobis indulgetur ablutio, secunda scilicet post naufragium tabula, id est penitentie medicina; sed et plerique ablutione ac negligenter utuntur  , exspectantes  ut quidquid in eis squaloris aut rubiginis confessio non mundauit, igne purgatorio abluatur  : O  insensati [31 1Kb] et ceci! si lauerit Dominus sordes filiarum Sion in spiritu iudicii et spiritu ardoris  [32 1Kb] . Nonne  consultius uobis erat breui cordis contritione et confessione purgari, quam illud incendium exspectare  , licet non sit eternum quidem, quod omnes  dolores uite presentis, omnes angustias nostre sensualitatis excedit  ?

Et ecce apparuerunt cum eo Moyses et Elias [33 1Kb] .  Cum Christus sit Dominus legis et prophetarum, merito cum eo apparere dicuntur propheta maximus, et nominatissimus legislator [34 1Kb] : uterque inhabitator glorie Christi, uterque conscius secretorum Dei, uterque quadragenarius ieiunator. Apparet ergo cum eo Elias seuerissimus, et Moyses mitissimus omnium habitantium in terra. Moyses opprobria et comminationes Iudaici populi multoties cum patientia sustinuit, et ad tabernaculum quandoque, ut irruentem populum declinaret, aufugit. Ipse tamen, cum Dominus diceret: Dimitte me, ut irascatur furor meus contra eos et deleam eos, faciamque te in gentem magnam, respondit: Si dimittere uelis, dimitte; sin autem, dele me de libro tuo [35 1Kb] . Ecce mansuetudo, que omnis mansuetudinis modum et exuberantiam  benignitatis excedit. Elias e contrario propter nequitiam regis idololatre, tribus annis et mensibus sex clausit celum, et beneficium aque pluuialis exclusit [36 1Kb] . Quadringentos prophetas Baal  cum aliis trecentis in torrente Cison occidit [37 1Kb] . Duos quinquagenarios cum centum uiris celestis ignis immissione consumpsit [38 1Kb] . Ecce manifesta et iusta seueritas. Apparent ergo cum eo, hinc misericors et mansuetus, hinc seuerus et iustus [39 1Kb] .

Quia cum sit misericors et miserator Dominus [39 1Kb] , iustus est et iustitias dilexit [40 1Kb] . Uniuerse enim uie Domini misericordia et ueritas [41 1Kb] . Et notandum quod ueniunt Moyses de inferis, Elias de celis, Petrus, Iacobus et Ioannes de terris, ut cui omne genu flectitur celestium, terrestrium et infernorum [42 1Kb] , et testimonium sue glorificationis perhibeant celestia, terrestria et inferna. Loquebatur autem, sicut alius euangelista [43 1Kb] commemorat, de excessu, id est de morte Christi, que ideo excessus merito dici potest,  quia omne genus humilitatis excedit. Sane credendum est eos loqui cum Christo, quorum intentio, quorum gloria, quorum desiderium est cum Christo, qui non cognoscunt, qui non sapiunt, nis.  Christum. Hec est, inquit apostolus, uita eterna, ut cognoscant te solum uerum Deum, et quem misisti Iesum Christum [44 1Kb] .

Respondens autem Petrus, dixit ad Iesum, etc. [45 1Kb] Sicut desideria sanctorum cum Christo, et in Christo loquuntur, sic sancti suis desideriis quandoque respondent, putantes quasi uerbum esset uoti sui exprimens uehementiam, que precessit. Sic Maria Magdalena, dum Christum in sepulcro non inuenit, dum anxia sollicitudine circumcurrit; dum in eo querendo totos affectus expendit: Si tu sustulisti eum, inquit, dic mihi [46 1Kb] . Eum, dicit, ac si aliquid precessisset, ad quod pronominis significatio referretur. Sancte enim anime amore Christi, et desiderio  patrie celestis accense, quodam beato errore desipiunt, suique prorsus immemores non ad uerba que precesserunt, sed ad animi sui cogitata respondent. Domine, bonum est nos hic esse: si uis, faciamus hic tria tabernacula [47 1Kb] . Tria tabernacula postulat Petrus fieri Christo, Moysi et Elie, sui prorsus immemor, tanquam a corpore peregrinans, et ad superne uisionis raptus delicias, nullam facit de suo, uel condiscipulorum suorum tabernaculo mentionem: cedebat ei ad uotorum plenitudinem diuine contemplatio maiestatis; inuenerat enim locum quietis, secretum solitudinis, luminis serenum, habitaculum pacis, umbraculum ab estu diei [48 1Kb] et absconsionem a turbine et pluuia [49 1Kb] . Quid est, Petre, quod facis? uis ei facere tabernaculum in terris  qui habitat in celis, qui in terris sic uoluit conuersari, ut capitis sui reclinatorium non haberet [50 1Kb] ? Recolebas, Petre, paradisum, felicitatis antique primitias, creationis humane delicias, qualiter primus homo, conciuis et socius angelorum stipatus et fulcitus floribus [51 1Kb] , gloria et honore coronatus [52 1Kb] nichil indigentie, nichil molestie sentiebat, ideoque ex desiderio dicebas ad Dominum: Domine, bonum est nos hic esse. Ad huius gloriam uisionis anxius anhelabat Propheta, qui liberos ad celum exitus desiderans, uincula carnis, et huius corporis carcerem lacrymabiliter causabatur, dicens: Educ, Domine, de carcere animam meam [53 1Kb] . Paulus etiam in tertio celo thesaurum huius beate contemplationis inuenerat, ideoque eiusdem desiderii tractus affectione  dicebat: Cupio dissolui, et esse cum Christo [54 1Kb] . Et: Infelix ego homo, quis me liberabit de corpore mortis huius [55 1Kb] ? Huc ascenderat Iacob, ideoque glorians et exsultans: uidi, inquit, Dominum, et salua facta est anima mea [56 1Kb] . O felices, qui ad arcem huius contemplationis meruerunt ascendere! O beata angelorum conditio, qui desideratissimam Christi faciem iugiter intuentur. Hi ad mensam diuitis sedent, et pascuntur  in deliciis ex adipe frumenti [57 1Kb] . Nos autem, dum in corpore sumus, dum peregrinamur a Domino, non pascimur nisi quodam cortice et furfure sacramenti, apponitur nobis granum cum palea, id est sub fidei uelamento ueritas, et hoc est quod credimus prophetam presensisse, cum dixit: Pulli asinorum qui operantur terram, mistum migma comedent [58 1Kb] , id est hordeum cum palea. Christus enim nobis ad solatium exspectationis Ecclesie sacramenta proponit, ut sustentemur in eis, donec in sanctis suis gloriosus appareat. Tunc transibit spes in rem, imago in ueritatem, memoria in presentiam, tempus in eternitatem, cortex furfureus in farinam: tunc satiabimur gloria uultus eius. Satiabor, inquit Propheta, cum apparuerit gloria tua [59 1Kb] .  Et Apostolus: Cum autem Christus apparuerit uita nostra, tunc et nos cum ipso apparebimus in gloria [60 1Kb] .

Adhuc eo loquente ecce nubes lucida obumbrauit eos [61 1Kb] . Sicut Apostolus commemorat, inuisibilia Dei per ea que facta sunt, intellecta conspiciuntur a creatura mundi [62 1Kb] . Unde, et si hec, que in sacra transfiguratio ne uisa sunt, diligenter attendantur, tota Trinitas adfuisse presentialiter manifestissime cognoscetur. Cum enim Christus sit Deus de Deo, lumen de lumine, merito apparuit in lumine, iuxta illud: Domine, in lumine tuo uidebimus lumen [63 1Kb] . Spiritus uero sanctus in nube, qui olim filios Isrel in columna nubis de Aegypto eduxit et eosdem baptizauit in nube et in mari [64 1Kb] ; sic Filius resplendet in luce,  Spiritus sanctus obumbrat in nube. Et ut totam Trinitatem adesse non dubites, Pater auditur in uoce: uox enim de celo facta est: Hic est Filius meus dilectus, in quo mihi complacui; qui in Adam mihi displicui, ipsum audite [65 1Kb] . Hoc est uerbum quo olim usus fuit Moyses, dicens: Prophetam suscitabit Deus de fratribus uestris: ipsum tanquam me audietis. Qui hunc non audierit, exterminabitur de populo suo [66 1Kb] . uerbum Moysi de Filio confirmatur a Patre, ut Scriptura concordet, et ut intelligant uniuersi, hoc de Christo et non de alio Moysen presensisse. Quod enim de eo scripsit Moyses, Christus aperit, ubi dicit: Si crederetis Moysi, crederetis et mihi; de me enim ille scripsit [67 1Kb] . Bene, Filius meus, non adoptionis, sed nature; non temporaneus, sed eternus; non aliunde,  sed consubstantialis, dilectus eternaliter, et singulariter predilectus, de quo per Prophetam: Ecce puer meus quem elegi, electus meus: complacuit sibi in eo anima mea [68 1Kb] ; merito uocatur dilectus qui pre omnibus est super omnia diligendus. uere dilectus, de quo sponsa in Canticis: Ego dilecto meo, et dilectus meus mihi [69 1Kb] . Millia millium et centena millia [70 1Kb] cum dilecto. Et uenio ad dilectum. Non est mirum, si  diligatur a Patre, qui Unigenitus est a Patre. Diligit Pater Filium [71 1Kb] , eternus ceternum, summus equalem, diligens diligentem. Sicut enim Filius a Patre diligitur, sic et Patrem Christus diligit. Hoc est quod in Euangelio dicitur: Pater clarificat Filium; et idem clarificatur a Filio [72 1Kb] : ideoque mutuam inter Patrem et Filium clarificationem euangelica recenset historia, ne uideretur Filius minor Patre, et ne claritatem suam credatur a se ipso, tanquam inglorius, non habere. Petit Filius clarificari claritate illa quam habuit, antequam mundus fieret. Nimirum non est claritas Filii claritate Patris posterior, qui sicut equalis est Patri in substantia diuinitatis, sic eidem ceternus est in gloria claritatis.

Et ceciderunt discipuli in faciem suam, et timuerunt  ualde [73 1Kb] . Si Petrus apostolorum princeps, si Iacobus et Ioannes, qui erant fortissime columne Ecclesie, non potuerunt sustinere diuine presentie maiestatem, quid nos, miseri, faciemus in die illa tremendi iudicii, ubi tanta futura est in iudicio equitas, in iudice seueritas, in maiestate sublimitas, in ipsa uero facie terribilis et inaudita nouitas, ut teste propheta: Non possit cogitari dies aduentus eius? Et homo est, inquit, et quis stabit ad uidendum eum [74 1Kb] ? Quid putas fiet, cum ignis ille consumens [75 1Kb] , iudex scilicet uiuorum et mortuorum, ueniet in illa sue diuinitatis magnitudine, fortitudine, furore, ueritate contra folium quod uento rapitur, ostensurus potentiam suam et stipulam siccam  persecuturus [76 1Kb] ? Timebunt angeli et archangeli; et quis nos ab eternis timoribus liberabit? Turbor ergo a pusillanimitate spiritus et tempestate. Timeo ab ira potentis, a facie furoris, a fragore mundi, a conflagratione elementorum, a uoce archangeli, a uerbo aspero, a uentre inferi, a rugientibus preparatis ad escam. Ne recorderis, Domine, iniquitatum mearum, nec appendas in statera peccata mea, quibus iram merui [77 1Kb] . Si iniquitates obseruaueris, Domine, Domine, quis sustinebit [78 1Kb] ? Quis, inquam, sustinebit calores ignium, algores niuium, pressuras catenarum prementium, stringentium, urentium et non consumentium? ubi sunt misericordie tue antique, Domine [79 1Kb] ? certe iniquitates meas considerans, et recogitans annos meos in amaritudine anime mee, in  desperationis foueam incidissem, nisi iudex ille terribilis proprium haberet misereri semper et parcere. Scio enim quia non abscondet misericordiam suam in eternum, nec obliuiscetur misereri Deus, sed iratus misericordie recordabitur. Miserebitur hominum Filius hominis. Cumque exarserit in breui ira eius, sicut ad perditos erit terribilis, sic erit in se sperantibus mansuetus. Liberabit ergo ab auditione mala timentes se, et erit misericordia eius in sanctos eius, et respectus eius in electos illius. Ad  significantiam huius rei, Christus post terribilem uisionem ad discipulos benignus consolator accedit et dicit: Surgite et nolite timere. Leuantes autem oculos suos neminem uiderunt, nisi Iesum solum [80 1Kb] . Ab oculis apostolorum euanuerunt Moyses et Elias, et non uiderunt, nisi solum Iesum, quia, euacuato uelamine in legis figuris et prophetarum, in premissis apparuit gratia euangelice ueritatis. In eo autem quod dicitur, leuantes, notandum est quod quanto quis altius oculos sue considerationis attollit, tanto minus de natura diuine essentie comprehendit. Accedit enim homo ad cor altum, et exaltabitur Deus [81 1Kb] . Ideoque Dauid non ambulabat in magnis et in mirabilibus super se, sed humiliter sentiebat [82 1Kb] . Ideoque Paulus, ne scrutator maiestatis opprimeretur  a gloria, cum Sapiens dicat: Altiora te ne quesieris, et fortiora te ne scrutatus fueris [83 1Kb] , proponebat se nichil aliud scire, nisi Christum Iesum, et hunc crucifixum [84 1Kb] . Noluit enim secreta celestia occultari. Unde ad tertium celum raptus, se uidisse testatur que non licet homini loqui [85 1Kb] . Hinc est quod Moyses a secreto Dei exiens faciem uelat [86 1Kb] .

Et iehsu descendentibus illis de monte precepit dicens: Nemini dixeritis uisionem, donec Filius hominis a mortuis resurgat [87 1Kb] . Non est enim sanctum Dei dandum canibus, neque margarite spargende sunt porcis [88 1Kb] : quod quidem fieret, si ante fidei nostre confirmationem, quam Christi resurrectio roborauit, aut minus consulte, aut minus tempestiue Christi publicarentur arcana. Ex ipsa namque publicatione  uilescerent, atque nouellas plantationes fidei, et nascentis Ecclesie primitias impedirent, si gloriam Christi, quam uiderant, predicarent, quem in proximo uisuri erant uilem et abiectum, et turpiter in cruce pendentem, ac auctoritati sue predicationis plurimum detraherent, et infirmis scandalum generarent. Huius ergo gloriose memoriam uisionis, fratres karissimi, deuotissimo celebremus affectu. Si enim dies illa cum ueneratione recolitur, in qua Christus descendens a dextris Dei Patris nobis apparuit inglorius et infirmus, credendum est diem illum cum honore et reuerentia recolendum, in quo Christus in hac infirmitate nostra nobis apparuit gloriosus. Hec est enim dies in qua discipuli Christum  quasi Unigenitum a Patre, quasi regem in decore suo conspiciunt. Ceterum, cum diuerse sint species uisionum, ista preferenda est uniuersis. Cum enim quedam fuerint ante gratiam, quedam sub gratia, ista est in gloria. Cum quedam fuerit in nocte, quedam in die, ista est in luce: uidi, dicit Ezechiel, in uisione noctis [89 1Kb] . Paulus ad tertium celum raptus; nox, inquit, precessit, dies appropinquauit [90 1Kb] . Ecce uisio noctis, ecce uisio diei. In hac ergo uisione presenti, future certitudo resurrectionis exprimitur.  In hac nobis pignus et arrha proponitur illius beatissime uisionis, in qua est dies sine nocte, sine labore requies et gloria sine fine, quam nobis  misericorditer preparare et prestare dignetur, qui cum Patre et Spiritu sancto regnat et dominatur Deus, per omnia secula seculorum. Amen.





DE CONuERSIONE S. PAULI.

 Recolenda est cum exsultatione beati Pauli conuersio, fratres karissimi. Si enim gaudium est angelis Dei super uno peccatore penitentiam agente [91 1Kb] , et nos ei propensiore letitia congratulari oportet in quo habemus doctrine speculum, penitentie  formam, conuersionis et conuersationis exemplum: qui cum esset uas blasphemie, uas contumelie et ire, factus est uas honoris, uas electionis et gratie. Blasphemus, inquit, fui, sed misericordiam consecutus sum [92 1Kb] . De lupo enim factus est agnus, de inimico domesticus, de persecutore filius, de tortore doctor, de peruersore discipulus, de impugnatore defensor, de infidelissimo sanctissimus fidei predicator. uere magna et inenarrabilia sunt opera Dei [93 1Kb] , et miserationes eius super omnia opera eius [94 1Kb] . Saulus enim adhuc spirans minarum et cedis in discipulos Domini, a Christo in discipulum adoptatur [95 1Kb] , et qui ad subuersionem Ecclesie effrenata crudelitate spiritus anhelabat, firmissima Ecclesie columna stabilitur. Pater namque  misericordiarum flagellat omnem filium quem recipit [96 1Kb] . Saulum flagellat, ut eum recipiat, excecat ut illuminet, prosternit ut erigat, affligit ut sanet, debilitat ut confirmet. Saulus siquidem litteras crudelissime legationis acceperat, ut si quos inueniret huius uie uiros ac mulieres, perduceret in Hierusalem. uerumtamen iustus iudex, qui humiliat omnem altitudinem extollentem se aduersus scientiam Dei, qui non permittit suos tentari ultra id quod possunt, sed facit etiam cum tentatione prouentum, ut possint sustinere [97 1Kb] , iudicabit pro mansuetis terre [98 1Kb] et saluos faciet p. u. ca.

Cum ergo iter faceret Saulus, contigit ut appropinquaret Damasco, et subito circumfulsit eum lux de celo [99 1Kb] . Lux enim circumfulget exterius, ei qui  interioribus ignorantie tenebris obducebatur. Et cadens in terram uocem audiuit [100 1Kb] , quam dum in uia peccatorum staret, audire non meruit. Non sufficit lux ad fidem et ideo auditus uocis adiungitur:  Fides enim ex auditu; auditus autem per uerbum Dei [1 1Kb] . Saule, Saule, quid me persequeris? Qui in Euangelio ait: Quandiu uni ex minimis meis fecistis, mihi fecistis [2 1Kb] , iniuriam suorum suam reputat. Nec in his uerbis se morti aut persecutioni fatetur  obnoxium, cum sit immortalis et impassibilis, sed exprimitur affectio caritatis erga discipulos, quos cum prius dilexisset, in finem dilexit eos. Idem confirmatur Petri facto, qui cum Roma fugiens Saluatorem sibi occurrentem interrogasset: Domine, quo uadis? audiuit: uado Romam iterum crucifigi  . Ubi exprimitur Christum quodammodo in eo crucifigendum, quem sibi adoptauit in membrum. Membris itaque suis compatiens Saulo in discipulos eius debacchanti Christus irascitur; sed quia semper proprium habet misereri et parcere, iratus misericordie recordatur [3 1Kb] . Unde et eum furiosum quasi retinet, ne in eterne mortis precipitium deuoluatur, et recalcitrantem contra stimulum cohibet, ne pungatur.

 Durum est, inquit, tibi contra stimulum calcitrare. Et ille: Quis es, Domine? Ego, inquit, sum iehsu Nazarenus quem tu persequeris [4 1Kb] . Poterat expressisse quis esset, maiestaticis et terribilibus uerbis, ut diceret: Ego sum Deus ultionum Dominus [5 1Kb] , qui respicio terram, et facio eam tremere: tango montes et fumigant [6 1Kb] ; sed cum lenitate respondet, ut excitet ad spem et inuitet ad fidem: Domine, subdit Saulus, quid me uis facere [7 1Kb] ? Ad uocem diuine animaduersionis in persecutore humiliatur elatio, decrudescit in Saulo seueritas, et effrenata rabies mansuescit in gratiam: succiditur oleaster, ut oliua fructifera plantetur in domo Domini, lupus mutatur in ouem, rhamnus in uitem,  herodius in columbam, sicarius in apostolum, blasphemus in sanctum, Saulus in Paulum; qui in Saulo mutat uitam, mutat et nomen, iuxta uerbum Isaie [8 1Kb] : Et uocabit seruos suos nomine alio. uere conuersio et mutatio hec dextre Excelsi est [9 1Kb] . In  dextra Excelsi duo sunt, potestas et misericordia, sicut scriptum est: Duo hec audiui, quia potestas Dei est, et tibi, Domine, misericordia [10 1Kb] . Saulum potestas humiliat, misericordia leuat; peruersum potestas corripit et conuertit, conuersum misericordia consolatur, et erigit: potestas timorem incutit et tremorem, misericordia consolationem exhibet et exsultationem, ut Saulus pariter cum Propheta letetur et timeat, et dicat ad Dominum: Letetur cor meum, ut timeat nomen tuum [11 1Kb] . Sunt plerique qui, cum a Domino corripiuntur, more Pharaonis in sua pertinacia se obdurant et ad emendationem pia discipline flagella non sentiunt. De talibus conqueritur Dominus per Ieremiam dicens: Interfeci et disperdidi populum meum, et tamen  a uiis suis non sunt reuersi [12 1Kb] . Et alibi: Curauimus Babylonem, et non est sanata [13 1Kb] . Porro Saulus memoriter recolebat uerbum Sapientie, que dicit: Esto consentiens aduersario tuo, dum es cum illo in uia, ne forte tradat te iudici, et iudex tortori [14 1Kb] , ideoque paterne animaduersionis uirga correptus ad obedientiam humiliter se exponit, et quasi satisfactioni se offerens uoluntatem flagellantis inquirit: Domine, quid me uis facere? Surge, inquit, et ingredere ciuitatem, et ibi dicetur tibi, quid te oporteat facere [15 1Kb] . In uia prostratus, in ciuitatem mittitur instruendus; uult enim benignissimus iustitie et misericordie magister, ut blande et socialiter doceatur ab homine, quem sciebat diuine  uocis tonitru sustinere non posse. Sic inter Deum et populum Isrel Moyses loquebatur. Dicebant enim: Loquere tu nobis, ne loquatur ad nos Dominus, et moriamur [16 1Kb] . Surrexit autem Saulus de terra, apertisque oculis nichil uidebat [17 1Kb] . Circumfulserat eum lux de celo, sed nondum ad plenum lux illa ei affulserat, que illuminat omnem hominem uenientem in hune mundum [18 1Kb] . Ad manus illum trahentes introduxerunt Damascum [19 1Kb] . Ad manus exterius trahebatur, quem Dominus a spurcitia huius uite trahebat interius, ut curreret in odorem unguentorum suorum [20 1Kb] ; nisi enim traheretur, non poterat ad eum uenire, qui dicit: Nemo uenit ad me, nisi Pater meus traxerit eum [21 1Kb] . O benignissima retributio Saluatoris; a Christo  trahitur in uitam, qui Christi discipulos trahebat in mortem. Firmissimum spei et fiducie fundamentum nobis erexerat, confessio latronis in cruce, penitentia peccatricis Magdalene, deuotio publicani, supplicatio Chananee, lacryme Petri, sed cumulatius et plenius exuberantiam diuine miserationis attollit Sauli conuersio, que sic omnino uitam persecutoris mutat, ut postea non se in se, sed Christum uiuere in se protestetur. uiuo,  inquit, ego, iam non ego; uiuit uero in me Christus [22 1Kb] . Et erat ibi tribus diebus non uidens, et non manducauit, neque bibit [23 1Kb] . Tribus diebus non uidit, cui parabatur lumen ad reuelationem gentium [24 1Kb] . Triduo non comedit, cui parabatur panis uite, et refectio angelorum.

Erat autem quidam discipulus Damasci, nomine Ananias, et dixit ad illum in uisu Dominus: Anania. At ille ait: Ecce ego, Domine. Et Dominus ad eum: Surge et uade in uicum [25 1Kb] , etc. uadit ad Saulum, ut cecum illuminet, ut uinctum soluat, ut reducat erroneum, ut reconciliet reum, ut consoletur afflictum, ut in fide confirmet infirmum, ut ieiunum reficiat, ut baptismo mundet immundum. Porro Ananias secreto se abdebat, timens a facie persequentis.  Erat enim olla succensa ab aquilone, sed nichilominus erat uirga uigilans [26 1Kb] , uirga ferrea et confringens uas figuli [27 1Kb] , ut de luto indurato uas aureum conflaretur.

Respondit autem Ananias: Domine, audiui a multis de uiro hoc quanta mala fecerit sanctis tuis in Ierusalem, etc. Dixit autem ad eum Dominus: uade, quoniam uas electionis est mihi iste, ut portet nomen meum coram gentibus et regibus et filiis Isrel. Ego enim ostendam illi quanta oporteat eum pro nomine meo pati [28 1Kb] . Testimonia tua, Domine, credibilia facto sunt nimis [29 1Kb] . Frequenter enim recenset Ecclesia pressuras Apostoli, qualiter diutissime fuerit in laboribus plurimis, in plagis supra modum, in mortibus frequenter, a Iudeis quinquies quadragenas una  minus acceperit, ter uirgis cesus sit [30 1Kb] , etc. His et aliis modis in arena huius mundi pugnans triumphum suum consummauit gladio suo, et sanguinem suum in nomine Iesu Christi Deo Patri sacrificium obtulit uespertinum. Hic est Beniamin adolescentulus in mentis excessu. Hic est Beniamin lupus rapax, mane comedens predam, et uespere diuidens spolia [31 1Kb] . Saulus ideo per Beniamin specialiter designatur, quia de tribu Beniamin duxit originem [32 1Kb] , sicut de se ipso perhibet dicens in Epistola ad Romanos [33 1Kb] : Et ego, inquit, Isrelita, ex semine Abraham, de tribu Beniamin. Et sicut Beniamin inter filios Iacob fuit natiuitate ultimus, ita Paulus inter Christi discipulos conuersione et uocatione fuit nouissimus  [34 1Kb] . Cumque alii super doctrina Christi per incrementum uirtutum usque ad uirilem statum animi profecissent, iste adhuc in fide nouus et quasi adolescentulus erat. Unde et se abortiuum inter ceteros uocat. Raptus autem usque ad tertium celum in mentis excessu ineffabilia Dei contemplabatur arcana [35 1Kb] , moramque sue uocationis, et temporis dispendium, magnitudine reuelationum et multiplicato predicationis fructu redimit et compensat. Lupus  uero rapax mane comedens predam uespere diuidit spolia, dum in etate primeua quasi circa mane sue uite gregem Dominicum persecutus in uespera sue conuersionis ad Dominum spolia diabolo exempta diuidit, atque diuersa officia in Ecclesia Dei distribuens sponsam Christi uarietatibus decorauit. Sequitur:

Et abiit Ananias, et introiuit in domum, et imponens ei manus, dixit, etc. Et confestim ceciderunt ab oculis eius tanquam squame, et uisum recepit [36 1Kb] . He sunt squame Behemoth, de quibus in Iob legitur [37 1Kb] , quia una uni coniungitur, nec spiraculum uite incedit per eas. He sunt illecebre seculares et colligationes impietatis, que per manus impositionem flatu Spiritus sancti dissoluuntur. Recepit itaque  uisum, qui paulo ante ambulabat in tenebris; et pane celesti reficitur daturus esurientibus panem uite: insuper et diuini sementem uerbi dispersurus in gentes, et uberrimos fidei manipulos collecturus. Et surgens baptizatus est [38 1Kb] . Exsurgens de puluere uanitatis et de luto peccati in aquis sanctificatis ueterem exuit hominem, atque iuxta uerbum prophete, Aethiops nigredinem suam, et pardus uarietates  suas in baptismo deponit [39 1Kb] . Et continuo ingressus in synagogas, predicabat Iesum, quoniam hic est Filius Dei [40 1Kb] . Digitus Dei, qui scripsit in cordibus hominum legem uite, pigritare non nouit, unde et super apostolos factus est repente de celo sonus [41 1Kb] , et Saulus uas electionis continuo suauitatem odoris effudit. Saulus autem multo magis conualescebat et confundebat Iudeos qui habitabant Damasci, affirmans quoniam hic est Christus. De Filio Dei constanter affirmat quia hic est Christus, qui Iesum Dei Filium paulo ante pertinaciter abnegabat. Sic Dominus ex Basan conuertit in profundum maris [42 1Kb] : sic suscitat de lapidibus filios Abrahe [43 1Kb] , mittitque crystallum suam sicut buccellas [44 1Kb] , dum dispersionis et infidelitatis frigore congelati et obdurati in pertinacia  sua non solum uocantur ad fidem, sed et fiunt ministri uerbi Dei. Sic Paulum olim persecutorem non solum ad fidem Dominus uocat, sed apostolum et doctorem gentium facit ad dandam scientiam salutis plebi sue, et ad reuelationem glorie Domini nostri, cui est honor et gloria in secula seculorum. Amen.





COMPENDIUM IN IOB. AD HENRICUM II ILLUSTRISSIMUM ANGLORUM REGEM.

 HENRICO Dei gratia Anglorum illustrissimo regi, duci Normannie et Aquitanie, et comiti Andegauensi, suus PETRUS Blesensis Bathoniensis archidiaconus in uero salutari salutem.

Gratias ago gratie largitori, quia gratanter auditis que edificant ad salutem; dumque curialium sollicitudinum frixoria et intricatos negotiorum labyrinthos euaditis, libenter meditamini in lege Domini, et de diurnis laboribus in lectione sacre pagine respiratis. Gloriosum siquidem est in principe, quotidianos actus suos, et ab eo incipere, et finire in eo qui est principium et finis [45 1Kb] ; qui est principium sine principio, et iudicat fines terre. Precepistis mihi ut ad similitudinem illorum tractatuum, quos feceram de transfiguratione Domini et  de conuersione beati Pauli, uitam sancti Iob summatim, et sub quodam compendio delibarem, ea duntaxat interserens, que ad patientiam et ceteras uirtutes uos plenius informarent [46 1Kb] . Hoc sane existimo cordi uestro diuinitus instillatum  ut uitam sancti Iob, et aliorum ueterum Patrum libenter uelitis deducere ante oculos  mentis uestre, quatenus erudiri possitis in eis, secundum quod Dominus precepit per Prophetam: Erudimini, qui iudicatis terram [48 1Kb] . Exemplo siquidem talium confirmatur fides, spes erigitur, nutritur caritas, deprimitur superbia, humilitas custoditur, augetur deuotio, et bene operandi desiderium excitatur. Hinc est, quod nomina filiorum Isrel scribi fecit Dominus in rationali iudicii, ut omnibus apparerent [49 1Kb] , et uitam atque conuersationem sanctorum Patrum ceteri sibi traherent in consequentiam et exemplum. Opus itaque arduum, et sarcinam aggredior magne molis: Non quod sufficientes simus, sicut dicit Apostolus, cogitare aliquid a nobis, quasi ex nobis; sed sufficientia nostra a Deo est [50 1Kb] , ab eo qui dicit: Aperi os tuum, et ego implebo  illud [51 1Kb] . Et iterum: Cum steteritis ante reges et presides, nolite cogitare quid aut qualiter respondeatis; dabitur enim uobis in illa hora quid loquamini [52 1Kb] .

Incipiam ergo in ipsius benedicto nomine, qui est benedictus in secula, magnificentie uestre supplicans humiliter et obnixe, ut exhortationem deuotissimi serui uestri cum patientia sustinere uelitis,  recolens quod cum Moyses esset princeps in populo Dei, consilium Iethro gratanter admisit [53 1Kb] ; Petrus apostolus apostolorum princeps Pauli correctionem non respuit [54 1Kb] ; Balaam asine uocibus acquieuit [55 1Kb] ; Dauid rex et propheta Nathan minoris prophete increpationem humiliter supportauit [56 1Kb] . iehsu etiam cum remansisset in Ierusalem, et diceret quia oportebat eum esse in his que Patris sui erant, non acquiescentibus illi parentibus suis, secutus est eos Nazareth, rex seruos, magister discipulos, Deus homines, uerbum Dei et sapientia fabrum et feminam, et erat subditus illis, sicut euangelica subiungit historia [57 1Kb] . Lectorem etiam rogo, ut hic elimati operis non requirat ornatum; ieiune siquidem et inurbane orationis ruditatem, hinc angustia  temporis, hinc angustie curiales excusant. Pro negotiis etiam Cantuariensis Ecclesie ad tempus milito in castris et curiam sequor; ubi nec habeo corporis quietem, nec pacem anime, nec librorum copiam, nec spatium scribendi, nec studendi opportunitatem, nec expeditum animi iudicium, nec plenam arbitrii libertatem. Opus itaque presens ex his tantum conficio, que ministrat in dulcedine sua pauperi Deus, et que quandoque uel audiuisse me recolo, uel legisse.



CAP. I. uir erat in terra Hus, etc.

Tria hic ponuntur, simplex, rectus, et timens Deum. Et quia timor Dei in causa est quare declinemus a malo, ideo subiungitur, recedens a malo,  Scriptura testante, que dicit: Qui timet Deum, faciet bona [58 1Kb] . Et iterum: Facientibus mala non est timor Dei ante oculos eorum [59 1Kb] . In tribus commendantur Iob, in simplicitate, in rectitudine, in timore. Est autem simplicitas discreta et est simplicitas indiscreta; est simplicitas que fatuitati cognata est, et est simplicitas que in Euangelio commendatur: Estote, inquit, prudentes sicut serpentes, et simplices sicut columbe [60 1Kb] . Erat autem Iob simplex per innocentiam, rectus ad iustitiam, timidus ad cautelam: simplex ad se ipsum, rectus ad proximum, timens ad Deum. Non est aliquis rectus, si recte non diuidat. Bene offerebat Cain, sed non recte diuidebat [61 1Kb] ; imo pessime, Deo offerens hostias et fratrem persequens innocentem.  Non est rectus, qui linguam Deo, animam offert diabolo. Non est rectus, cuius caput supergresse sunt iniquitates eius, et sicut onus graue grauate sunt super eum [62 1Kb] . Non est rectus, quem auaritia contrahit, quem torquet ambitio, quem uoluptas incuruat; rectus est autem, qui dat uoci sue uocem uirtutis, bene loquens et melius agens. Melior est enim uox operis quam uox oris. Merito ergo Iob rectus erat, cuius uerbis opera respondebant; merito rectus, quem non inflabat elatio,  quem non deprimebat iniquitas, quem aduersitas non frangebat. Sequitur:

Et timens Deum. Non timebat eos qui occidunt corpus, et postea, sicut Euangelium dicit, non habent amplius quod faciant; sed timebat eum qui potest corpus occidere, et animam perdere in gehenna [63 1Kb] . Timebat, non seruiliter propter penam, sed filiali affectu propter gratiam. Quatuor timores in sacro eloquio distinguuntur: Mundanus, seruilis, initialis, et filialis siue castus. Mundanus timor est, cum periculum mortis aut temporalium rerum dispendia formidamus; seruilis est, cum timemus dolores eternos et angustias gehennales; initialis est, cum quis incipit delectari in obseruantia mandatorum Dei, cum iam ea, que duriora ipsi fuerunt  et austeriora, dulcescunt. De isto timore dicit Apostolus, quod caritas foras mittit timorem, quia timor in caritate non est [64 1Kb] . Filialis autem, siue castus timor est, cum uxor uirum suum, quem super omnia diligit, ueretur offendere, aut filius aliquid facere, quod displiceat in oculis amantissimi patris. Iste timor procedit non ex formidine, sed ex amore; iste timor, testimonio Prophete, permanet in seculum seculi [65 1Kb] . Timebat itaque Iob: Beatus homo qui timet Deum [66 1Kb] . Hoc in ueritate frequenter expertus sum, nichil esse efficacius ad gratiam promerendam, retinendam, recuperandam, quam si inueniatur quis coram Deo omni tempore non alta sapere, sed timere. Idcirco Sapiens dicit: Beatus homo qui semper est pauidus [67 1Kb] . Erat itaque  Iob, qui interpretatur dolens in terra Hus, quod interpretatur consilium; simplex, et rectus, et timens Deum; quia inter anxios dolores, et importabiles pressuras diuino solatiabatur consilio, uincebatque hostem humani generis uersutum, impium et superbum, in simplicitate, in iustitia, in timore.

Natique sunt ei septem filii, etc. In numerositate filiorum, in possessionum multiplicitate, solet censeri felicitas huius mundi. uerumtamen non est felicitas in hoc mundo; transit enim mundus, et concupiscentia eius [68 1Kb] . uidi omnia, que sub sole sunt, dicit Sapiens, et omnia uanitas, et afflictio spiritus [69 1Kb] . Mundana hec omnia uilissima reputabat miles  iste fortissimus, cuius numerositas in prole, dilatatio in bonis temporalibus ideo recensetur, ut ostendatur, quante fuerit constantie, qui nec tot filiorum morte concuti, nec tot possessionum amissione potuit turbari. Sic examinat in fornace iustitie Deus aurum suum; sic probat in aduersitatibus sanctum suum, ut eum prouehat ad coronam, et tam principibus mundi, quam prelatis Ecclesie, sit patientie, constantie et humilitatis exemplum. Infelix ego homo, quis dabit capiti meo aquam, et oculis meis fontem lacrymarum [70 1Kb] ? Hi enim, qui  constantie beati Iob imitatores esse debuerant et sequaces, mentes arundineas habent, omni flatui cedunt, omni spiritui credunt, omni circumferuntur uento, in iudiciis fauore liquescunt, in consilio pauore deficiunt, turbantur tristitia, auaritia contrahuntur, protrahuntur ambitione, inquietantur suspicionibus, curis exestuant, tabescunt odio, mordentur inuidia, ira ardent, honoribus tument, oculos habent ad munera, pupillo et uidue non intendunt, imo, quod longe grauius est, et quod sine miserabili gemitu explicare non possum, Christi opprobria, sputa, flagella, clauos, lanceam, crucem, mortem, hec omnia prelati in fornace auaritie conflant, et pretium uniuersitatis suis marsupiis includentes, patrimonium crucifixi, aut nepotibus erogant,  aut damnabiliter retinent, aut in usus extraordinarios dilapidant et profligant. Nonne considerant infelices, quod morituri sunt? nonne cogitant, quia requiret Dominus ab unoquoque sue uillicationis rationem, aut sui principatus honorem? Propter hoc irritauit impius Deum; dixit enim in corde suo: Non requiret [71 1Kb] ; sed certe requiret exactissime usque ad nouissimum quadrantem, et retribuet abundanter facientibus superbiam [72 1Kb] . Malos itaque male perdet, et uineam suam locabit aliis agricolis [73 1Kb] . ue operariis uinee Domini Sabaoth, si cum sarmentis abscinduntur! ue pastoribus, si numerantur in sinistra cum hedis! ue piscatoribus, si cum malis piscibus eiiciuntur foras! ue  cultoribus dominice messis, si cum palea comburuntur! Isti sunt pastores, quibus Isaias improperat, dicens: Pastores erant, et intelligentiam ignorabant [74 1Kb] . Et Ieremias [75 1Kb] : Tenentes legem nescierunt me. In eo forsitan sunt pastores, quia se pascunt; quantum enim ad curam ouium pertinet, tonsores sunt potius quam pastores: lac et lanam querunt in oribus, non salutem. Sane in Leuitico [76 1Kb] precipitur, ut sacerdotes habeant in sacrificiis armum dextrum et separatum; ut operatio prelati non solum sancta sit, quod significatur per dexteram, sed exemplo sit precipua et merito singularis, quatenus tantum precellat subditos opere, quantum preeminet dignitate. Agnoscat ergo unusquisque sue uocationis honorem; sciat, quia angelus Domini  exercituum est [77 1Kb] ; sciat, quia est sal terre et lux mundi [78 1Kb] . Recordetur [79 1Kb] , inquam, prelatus, quos antecessores habuit, et quorum retinet dignitatem. Habet enim primatum Abel, patriarchatum Abrahe, gubernationem Ne, ordinem Melchisedech, dignitatem Aaron, auctoritatem Moysi, uirtutem Samuelis, potestatem Petri, unctionem Christi. Ab omnibus istis accusandus et iudicandus est apud Deum, qui iniuncte sibi administrationis officium non exercet. Quid autem uidetur de clericis, qui infinitas animas in cura suscipiunt, et de illarum  salute non curant? Plerique sunt qui, non dicam, animarum, de quibus respondere tenentur in die tremendi iudicii, sed uix ecclesiarum suarum numerum cognouerunt: adiungunt ecclesiam ecclesie, prebendam prebende, domum domui, agrum agro. De talibus dicit Isaias [80 1Kb] : ue qui coniungitis domum ad domum, et agrum agro copulatis usque ad terminum loci! Et Habacuc [81 1Kb] : ue qui multiplicat non sua usquequaque, et aggrauat contra se densum lutum! Clerici, qui nichil possidere debuerant, presumunt omnia possidere: non laborant, non arant, non seminant, non edificant, non nauigant, neque pugnant [82 1Kb] ; et, ut uerbo Psalmiste utamur: In labore hominum non sunt, et cum hominibus non flagellabuntur: ideoque tenuit eos superbia  [83 1Kb] . O infelices, utinam saperent et intelligerent, ac nouissima prouiderent! Utinam miseri saperent quid portendat hoc uerbum, et cum hominibus non flagellabuntur! Certe, qui cum hominibus temporaliter non flagellabuntur, eterna sunt cum demonibus flagella passuri. Monachi et canonici regulares, qui uiam uite arctioris, et sanctum otium elegerunt, simplices quidem sunt ut columbe [84 1Kb] , sed uultu, non actu; habitu, sed non affectu. uenient, inquit Dominus, ad uos in uestimentis ouium, intus autem sunt lupi rapaces [85 1Kb] . Non est hodie aliquod forum iudiciale, aut uenale, cui se uiri religiosi non immisceant, et cui se importunissime non importent: mundum enim quadam simulatoria religione  fallentes, falluntur pessime, et mundo mortui negotiantur, et uenantur que mundi sunt. Quod si Ecclesia regnum Dei est, secundum quod legitur: Regnum Dei intra uos est [86 1Kb] , cum ipsi ecclesias, uel uiolentia, uel uenalitate inuadunt, secure infero, quod regnum Dei uim patitur, et uiolenti diripiunt illud [87 1Kb] . De regibus et principibus, qui rectitudinem et iustitiam Iob debuerant imitari, dicit Apostolus, quod non sine causa gladium portant [88 1Kb] , ad uindictam malefactorum, laudem uero bonorum; unde et constituti sunt patres orphanorum, uiduarum iudices, punitores excessuum, religionis aduocati, Ecclesie defensores. Audi, quid dicat Iob [89 1Kb] : Pater eram pauperum, conterebam molas impii, et dentibus iniquis auferebam predam: non negabam pauperibus  quod uolebant, et petentium oculos exspectare non feci. Nouissima clausula huius uerbi specialiter principes illos tangit, qui cum de facili possint pauperum negotia expedire, semper differunt, et exspectantium uota continua procrastinatione suspendunt. Ne dicas, dicit Salomon, uade, et cras reuertere, et dabo tibi: cum statim possis dare [90 1Kb] ; quia, sicut magister meus elegantissime dicit [91 1Kb] :

Denigrat meritum dantis mera, factaque raptim
Munera plus laudis plusque fauoris habent.
 Quodcunque potest manus tua, dicit Sapientia, instanter operare [92 1Kb] : nescimus enim quid uentura pariat dies. De morte quidem certissimi sumus, nichil tamen nobis est incertius hora mortis. Iam uenimus ad canos et mortis preambulos festinantis accepimus. Sic enim Apostolus dicit ad Hebreos [93 1Kb] : Quod antiquatur et senescit, prope interitum est. Incerti enim sumus, qua hora Dominus uenturus sit; quia sicut fur, ita in nocte ueniet; cum enim dixerint, pax et securitas, tunc repentinus eis superueniet interitus, et sicut dolor in utero habenti, et non effugient [94 1Kb] ; quia iuxta Salomonem: Prosperitas stultorum perdet eos [95 1Kb] . Hinc est quod Apostolus ad Timotheum scribens ait: Diuitibus huius seculi precipe non superbe sapere, nec sperare in incerto  diuitiarum [96 1Kb] . uere in incerto; dicit enim Psalmus: Dormierunt somnum suum, et nichil inuenerunt omnes uiri diuitiarum in manibus suis [97 1Kb] . Sequitur:

Et ibant filii eius, et faciebant conuiuia, etc. Cum pro diuisione hereditarie sortis frequenter soleat esse zelus et emulatio inter fratres, patet prudentia Iob, qui sic uitam instituerat filiorum, ut se mutua caritate diligerent, et sese ad amica conuiuia per uicissitudines inuitarent. Bonum siquidem est et iucundum habitare fratres in unum [98 1Kb] . Quia quanto gratior est in conspectu Dei et hominum amor fraternus, tanto enormius est, si inter eos dissensiones et schismata nutriantur. Propter hoc dicit Apostolus: Obsecro uos, fratres, per nomen Domini nostri Iesu Christi, ut id ipsum sentiatis,  et non sint in uobis schismata [99 1Kb] . Erat itaque plena concordia inter filios et filias ad patrem, ut secundum Apostolum seruarent inuicem unitatem spiritus in uinculo pacis [100 1Kb] . Si enim a patre filii dissentirent, iam non esset inter eos caritas, quia non obseruarent patri debitam caritatem. Auelle a sole solis radium, et non lucet; precide riuum a fonte, et arescit; abscinde ramum ab arbore, et siccatur; et membrum a corpore, et putrescit. Separa filium a deuotione paterna, et iam non est filius, sed frater et collega illorum, quibus dicitur: uos ex patre diabolo estis [1 1Kb] . In principio Isaie legitur: Filios enutriui et exaltaui: ipsi autem spreuerunt me [2 1Kb] . Ultimum autem uerbum eiusdem prophete est: uermis eorum non morietur, et ignis  eorum non exstinguetur [3 1Kb] . In ueteri Testamento [4 1Kb] precipiebatur agnus paschalis comedi in una domo, ut inhabitantibus consonantia morum et affectuum notaretur identitas, sicut scriptum est: Qui inhabitare facit unius moris in domo [5 1Kb] . Id ipsum itaque beato Iob ad aliarum uirtutum cumulum accedebat, quod filios suos nutrierat in amore, et uagos adolescentie motus sub censura cohibuerat discipline. Heli enim, licet in aliis iustus esset, ideo uisus est reprobatus a Domino sellaque in qua sedebat  euersa, collo fracto, cecidit, quia filios non correxit. Dilexisti, dicit ei Dominus, magis filios tuos quam me [6 1Kb] . Periit igitur, quia circa filiorum correctionem negligens fuit. Uxor etiam eius abortiendo mortua est, et filii eius Ophni et Phinees sunt occisi. Caueant patres spirituales, qui in cathedris sedent, ne ob negligentiam ipsorum sui filii occidantur, ne destruatur Ecclesia, ne in ipsorum confusionem et perniciem cathedre subuertantur.

Cumque in orbem transissent dies, etc. Septem erant filli Iob; ideoque septem conuiuiis usi sunt, et sic septem diebus expletis, mittebat Iob, et sanctificabat eos. Septenarius statum presentis uite significat, quia septem dierum curriculis uoluitur  et distinguitur presens tempus. Septem itaque diebus elapsis, Iob filios suos sanctificabat, quia post uite presentis excursum uocem illam sanctificatio nis et gratie exspectamus, qua dicit Dominus filiis suis: uenite, benedicti Patris mei, percipite regnum, quod uobis paratum est ab origine mundi [7 1Kb] .

Consurgensque diluculo offerebat, etc. Ne forte, dicit, temerarium enim esset, de corde alieno proferre sententiam. Homo namque uidet in facie; de cordibus autem iudicat, cui omne cor patet, qui solus scrutatur corda et renes [8 1Kb] . Propterea dicit Apostolus: Pro minimo est mihi, ut ab homine iudicer, aut ab humano die [9 1Kb] . Offerebat Iob filiis suis  holocausta per singulos, timens, ne in conuiuiis suis Domino detraxissent. Solet siquidem oriri ex comessatione garrulitas. Nisi enim gule deditos, dicit Gregorius [10 1Kb] , raperet immoderata loquacitas, diues ille, qui epulabatur splendide, grauius non arderet in lingua, dicens: Pater Abraham, miserere mei, et mitte Lazarum, ut intingat extremum digiti sui in aquam, et refrigeret linguam meam, quia crucior in hac flamma [11 1Kb] . Lingua siquidem membrum modicum est et mobile, ceteraque membra quandoque multiplici malignitate contaminat. Est enim lingua dissoluta, lingua impudica, lingua magniloqua. Lingua dissoluta est in sermonibus otiosis, impudica in ignominie uerbis, magniloqua in superbia et abusione. Prima scurrilitati,  secunda lasciuie, tertia arrogantie famulatur. Et quid est detestabilius lingua illa regis Babylonis, qua dicebat: Nonne hec est Babylon magna, quam ego edificaui in domum regni mei, et fortitudine mea, et in gloria decoris mei [12 1Kb] ? Propter hoc in bruti animalis deiectionem humiliari meruit principis illius presumptuosa elatio. Homo enim cum in honore esset, non intellexit, ideoque comparatus est iumentis insipientibus, et similis factus est illis [13 1Kb] . Certe si boues et asini loquerentur, possent  dicere: Ecce Nabuchodonosor factus est quasi unus ex nobis [14 1Kb] . uerebatur itaque Iob, ne lingue lubricum filios traheret ad peccatum, ut in cordibus suis benedicerent, id est maledicerent Domino. In corde suo maledicit, qui bona opera non recta intentione facit. In corde suo Deo maledicit, qui quod a Deo habet, sibi et non Deo ascribit. Putridissime puluis, et uento pulueris dispergende, quid habes a te unde possis aut debeas gloriari? Qui gloriatur in Domino glorietur [15 1Kb] . Si ex aliqua parte tibi usurpas gloriam, fur es: eam enim Deo subripis et furaris. Si osculatus sum manum meam, dicit Iob [16 1Kb] , quod est summa iniquitas et abnegatio in Deum. Manum suam osculari, est de suis operibus gloriari. Ad eum ergo solum gloria referatur,  qui solus est gloriosus in secula [17 1Kb] . Non nobis, Domine, non nobis, sed nomini tuo da gloriam [18 1Kb] . Solus habeas gloriam, qui solus pugnasti, solus in patibulo triumphasti. Torcular, inquit, calcaui solus, et de gentibus non est uir mecum [19 1Kb] . Da nobis, Domine, pacem, et sufficit nobis; loquere, Domine, pacem in plebem tuam [20 1Kb] , et fiat pax in uirtute tua [21 1Kb] . Scimus enim, quod prudentissime distinguebat angelus, cum dicebat: Gloria in excelsis Deo, et in terra pax hominibus bone uoluntatis [22 1Kb] . Offerebat itaque Iob holocausta pro filiis. Sciebat enim quod ex comessatione frequenter surgit ebrietas, et ex ebrietate temeritas. Comessatio turbat anime statum, ebrietas  confundit rationis iudicium, temeritas precipitat in reatum. Ideoque Apostolus [23 1Kb] comessationes et ebrietates multipliciter interdicit. Quorum enim deus uenter est, et gloria in confusionem [24 1Kb] . Esca uentri, dicit Apostolus, et uenter escis; Deus autem hunc et has destruet [25 1Kb] . Legitur [26 1Kb] , quod Nabuzardan princeps militie destruxit muros Ierusalem, quia plerumque euenit, ut uitium gule merita eorum destruat, qui uiam religionis, et sancte pacis propositum elegerunt. Illud pre ceteris mihi materiam doloris importat, quod hodie uiri religiosi, et sancti ordinis professores de ferculorum numerositate contendunt. Si inuenit religiosus circa se, aut pulsum uelocem, aut urinam intensam, aut hebetem appetitum, consulit medicos,  examinat species, electuaria facit, nullis utitur salsamentis, que non sunt condita ex cynamomo et gariophyllo, et nuce muscata. O quam odiosum est in homine, quod qui semper de hierarchia  celesti debuerat loqui, de hiera picra, et hiera Logadii  disputare discit. Religiosus talis discipulus potius est Epicuri quam Christi. Hoc capiti, inquit [27 1Kb] , hoc oculis, hoc stomacho, hoc hepati nocet. Butyrum conuertibilis est nature, cereuisia uentos facit, caules melancholici sunt, porri choleram accendunt, pisa guttam generant, faba constipat, lentes excecant, caseus uniuersaliter est pessimus. Diu ad orationem stare neruos debilitat, ieiunare cerebrum turbat, uigilare desiccat. Nunquid inueniuntur iste differentie in Euangelio, aut prophetis? certe non habet hoc institutio B. Benedicti; sed miseris hoc reuelat caro et sanguis. Hec de commessationibus. De ebrietate uero, que est comessationis portio et sequela, illud  succincta breuitate perstringo, quia sicut Adam gule, sic et Ne et Loth ebrietati subiacuit. Certe, dicit Ambrosius [28 1Kb] , nunquam fuisset seruitus, si ebrietas non fuisset. Quid autem dicemus de illis perdite mentis hominibus, qui potando decertant, qui plus bibere uictoriam esse arbritantur? qui tunc amplius bibunt, cum minus sitiunt? qui felices se reputant, cum aut se, aut socios uident lingua titubare et pedibus, qui tunc hominem detestantur, qui ebrietati non studet, et si ebrii non fuerint, dormire non possunt? Audiant quid dicat Dominus per organum sancti Spiritus Isaiam: ue qui potentes estis ad bibendum, et fortes ad miscendam ebrietatem [29 1Kb] . Salomon ebrietatis incommoda  succincta et urbana breuitate concludit dicens: Cui ue, cuius patri ue, cui uulnera, cui rixe, cui suffossio oculorum, nonne his qui morentur in uino et student calicibus epotandis [30 1Kb] ? Sequitur:

Sic faciebat Iob cunctis diebus. In quo perseuerantia boni operis designatur. Perseuerantia hoc prerogatiue habet, quia cum omnes uirtutes currant ad brauium, sola perseuerantia coronatur: Multum siquidem ualet deprecatio iusti assidua [31 1Kb] : quod in oratione Moysi manifestissime liquet. Dum enim oraret, dum manus erigeret, uincebat populus Dei; dum autem dimittebat manus, aut ab oratione cessabat, Amalech preualebat [32 1Kb] . Ideoque Iob cunctis diebus offerebat holocausta pro filiis, quia se in quotidianis conuiuiis peccandi materia  ingerebat, oportebatque continuum esse remedium, ubi continua erat occasio et pronitas ad peccandum.

Quadam autem die cum uenissent filii Dei, ut assisterent coram Domino, adfuit inter eos etiam et  Satan. Multe sunt curie, et aliquis Satan semper inuenitur in singulis. Est autem, qui est accusator fratrum et bonorum deprauator, occultus omnium aduersarius et quasi anguis inter anguillas, legationes frequentius iniunguntur, et forte quod sibi ascribitur ad gloriam, Dei iudicio ei imponitur ad laborem. Mittuntur quandoque a Domino boni angeli, missi in ministerium propter eos, qui hereditatem capiunt salutis [33 1Kb] . Mittuntur etiam mali angeli ad uexationem malorum, ut fiant, sicut Propheta dicit: immissiones per angelos malos [34 1Kb] . Mittuntur et ad probationem bonorum, ad uirtutis exercitium, ad augmentum gratie in eis, et ad glorie incrementum. Qua uero fronte, qua audacia presumit ille filius superbie, ille angelus apostata  inter Dei filios apparere?

Sed quia per superbiam cecidit, superbiendo ascendit. Superbia, inquit, eorum qui te oderunt, ascendit semper [35 1Kb] . Superbia enim natione celestis est, in celo concepit dolorem et peperit iniquitatem, atque illuc libentius tendit, unde cecidit. Ideo nec apparet Satan inter angelos Dei, ut uideat uultum eius, in quem angeli concupiscunt, cuius faciem angeli semper uident [36 1Kb] , quia homo Deum non uidebit, et uiuet [37 1Kb] . Ablatus est peccator, ne uideat gloriam Dei; apparet ergo Satan coram Domino, ut uideatur ab eo, quem uidere non potest: sicut cecus, qui in radio solis est, et beneficio solis non utitur, et hoc solum uidere permittitur,  quod sibi reputat ad tormentum; torquetur enim inuidia, immoritur angelorum felicitati, et prosperitate fidelium intabescit, iuxta illud: Peccator uidebit et irascetur, dentibus suis fremet et tabescet [38 1Kb] .

Cui dixit Dominus: Unde uenis, Satan? Querit autem Dominus a Satan, quasi ignorans unde ueniat; quia sicut dicitur: Iustus uidetur nescire mentiri, eo quod mentiri non uult, et mendacium non attentat: sicut Dominus nouit uiam iustorum, et uiam peccatoris ignorat [39 1Kb] .

Qui respondens ait, etc. Bene dicit, circuiui: impii enim in circuitu ambulant [40 1Kb] . Aduersarius siquidem noster, quasi leo rugiens, circuit querens quem deuoret [41 1Kb] , eosque libentius deuorare attentat, quos  uite sanctioris agnouit, quia scriptum est: Cibus eius electus [42 1Kb] .

Dixitque Dominus ad eum: Nunquid, etc. A commendatione iusti incipit: Non enim qui se ipsum commendat, ille probatus est, sed quem Deus commendat [43 1Kb] ; illasque uirtutes ei proponit, quas amplius habebat exosas, ut inimicum uehementius torqueat et prouocet ad tentandum. uult enim Dominus seruos suos fortiter tentari, ut faciat etiam cum tentatione prouentum [44 1Kb] . Gaudet princeps militie, si militem suum cum forti aduersario strenue pugnantem  aspexerit. Exsultat Christus cum martyrem suum uidet nunc flagellari, nunc extendi in eculeo, nunc ferreis laniari unguibus, nunc sagittis exponi, nunc membris truncari, nunc ignibus superponi. Stat martyr afflictus quidem, sed inuictus, uidensque sanguinem suum ex diuersis partibus corporis ebullire, non sua, sed Redemptoris uulnera attendit. Inter anxietates ergo acerrimas tripudians et triumphans, dolores corporis lacerati non sentit, quia peregrinatur a corpore. Non facit hoc stupor, sed amor; nec deest dolor, sed pro Christo contemnitur. Sic Dominus et possessiones, et personam serui sui Iob malitie tentatoris exponit, ut per interiora et exteriora afflictus, munitus tamen a Domino a dextris et a sinistris, et crescat  in gratiam, et proficiat ad coronam.

Cui respondens Satan, ait: Nunquid frustra, etc. Quia in uiro sancto Satan mala que accuset, non inuenit, bona conuertit in malum falso, et malitiose uitium ingratitudinis ei uolens inferre, quem aliter non poterat deprauare; quasi diceret: Nec te timet, tanquam ingratus; nec est quare te timeat, quia uallasti eum, et domum eius, omnemque in eo timorem, ac reuerentie materiam abscidisti. Sciebat enim aduersarius, uitium ingratitudinis esse, per quod homo Deo poterat amplius displicere [45 1Kb] . Ingratitudo enim est uentus urens, siccans fontem pietatis, rorem misericordie, fluenta gratie. Ingratitudo est dispersio uirtutum, beneficiorum proditio, et inanitio meritorum. Homo  siquidem ante passionem Christi ingratitudinis morbo laborabat; dicebat enim homo creatus, sed nondum redemptus; non amplius teneor Deo, quam cetere creature. Dixit enim, et factus sum: non plus in me, quam in aliquo brutorum animalium laborauit. Sumebat itaque humana impietas occasionem ingratitudinis de materia gratiarum. Sed obstructum est hodie os loquentium iniqua, et ideo non est ingratitudini locus. Plus enim Deus in sola redemptione hominis, quam in tota mundi fabrica laborauit. Factus est namque de Domino seruus, de diuite pauper, de immortali mortalis, de uerbo caro, de Filio Dei filius hominis. Sustinuit autem opprobria exprobrantium, passus est  insidiatores in factis, contradictores in uerbis, illusores in angustiis, necessitates carnis, horrorem mortis, ignominiam crucis. Illud, amantissime princeps, excellentiam uestram rogo, et rogando consulo, ut iugiter habeatis in mente, quanta fecerit Dominus uobis. De comite in ducem, de duce in regem uos extulit. Postmodum ui reges multos et maximos cum eorum prouinciis uestre dominationi subiecit. Et quia sunt miserationes eius super omnia opera eius [46 1Kb] , singulis diebus laudes, queso, proprias et speciales gratias Altissimo referatis, de  misericordia, quam uobis in uestrorum dissensione filiorum exhibuit. Recesserat a uobis caro uestra, uiscera uestra erant auulsa a uobis. Omnes circumiacentes, principes et populi, omnesque uestrates fere in uestrum anhelabant exitium; erantque, sicut dicit propheta: Inimici hominis domestici eius [47 1Kb] . uerum humiliauit eos, qui est ante secula, deditque hostes uestros in manibus uestris, ad alligandos principes eorum in compedibus, et nobiles eorum in manicis ferreis [48 1Kb] . Ipse etiam corda filiorum conuertit ad patrem [49 1Kb] , eosque ad eam subiectionem et humilitatem uestris pedibus inclinauit, ut iam non dubitent uniuersos pro uobis subire labores, et pro uestro honore offerre se morti. Non ergo hoc uobis ascribatis, sed Domino; nec Iudaicum illud  opprobrium notetur in uobis: Non fuerunt, inquit, memores beneficiorum eius, et mirabilium eius, que ostendit eis [50 1Kb] . Absit ab ore et corde uestro illa pestifera sententia, et in auribus Altissimi odiosa: Manus nostra excelsa, et non Dominus fecit hec omnia [51 1Kb] . Audite quid Sapiens dicat: Quanto maior es, humilia te in omnibus. [52 1Kb] Et Apostolus: Humiliamini sub potenti manu [53 1Kb] Dei, sub eo, per quem reges regnant [54 1Kb] quem nosse, uiuere, cui seruire, regnare est; sine cuius gratia, nec princeps honorem, nec populus habet pacem, nec quietem religio, nec Ecclesia libertatem.

Tange, inquit, cuncta que possidet, etc. Facies Domini, misericordia eius est. Ostende, inquit Psalmista, faciem tuam, Domine, et salui erimus [55 1Kb] . Et  alibi: De uultu tuo, Domine, iudicium meum prodeat [56 1Kb] . Item: uultum tuum, Domine, requiram [57 1Kb] . Deo itaque in faciem maledicit, qui gratiam eius, quam in prosperitate seruauerat, in rerum temporalium subtractione, aut in corporis afflictione contemnit.

Dixit ergo Dominus ad Satan: Ecce uniuersa, etc. Non fauore, aut prece diaboli inclinatur Dominus, ut ipsius tentationi seruum suum uelit exponere, sed serui sui utilitati prospicit et honori, mittens militem suum ad prelium, quem nouit reportaturum de prelio gloriam et triumphum. Iustissimum quidem iudicium Dei est, ut ille humilium pessimus malleator, dum iustos premit inter malleum et incudem, fabricet eis coronas perpetuas, et qui omnes  attentat uincere, uincatur ab omnibus: et quod sanctis multiplicatur ad gloriam, ei ad ignominiam et confusionem multiplicius conuertatur. Tantum, inquit, in eum ne extendas manum tuam. Possessiones Iob inimico exponit, corpus protegit Deus, corpus tamen postmodum traditurus, ex altissima  dispensatione hoc faciens. Sciebat enim, quod fortius uni tentationi resisteret, quam duabus; et quod ex uictoria prime pugne, animus Iob ad alterius tentationis tolerantiam constantius firmaretur. Non enim, sicut dicit Apostolus, permittit Deus suos tentari supra id quod possunt, sed facit etiam cum tentatione prouentum, ut possint sustinere [58 1Kb] . Tollitque Dominus uirgam peccatorum desuper sortem iustorum, ut non extendant iusti ad iniquitatem manus suas [59 1Kb] .

Egressusque est Satan a facie Domini. uere egressus est, qui in ueritate non stetit [60 1Kb] , qui in superbia sua corruit, qui in gratia non permansit.

Cum autem quadam die filii et filie eius, etc. Opportunissimum tentationis tempus elegit, cum scilicet  filios Iob comedentes et bibentes inuenit. Adhuc, inquit, esce eorum erant in ore ipsorum, et ira Dei ascendit super eos [61 1Kb] . Quia commessationes sine peccato uix esse possunt, comessationibus libenter se ingerit inimicus: orationem uero et ieiunium semper odit, quia genus est etiam demoniorum, quod non nisi oratione et ieiunio expellitur [62 1Kb] . Et notandum quod non cibum sumere, sed in cibo delectari peccatum est. Quandoque enim aliquis non minus gulosus est in uilissimis cibis quam alius in epulis delicatis. Legitur Ionathas peccasse in gustu mellis [63 1Kb] , Esau in edulio lentis [64 1Kb] , Sodomite in saturitate panis [65 1Kb] . Ergo, teste Hieronymo [66 1Kb] , non cibus, sed appetitus in culpa est. Considerantur autem  in cibo sumendo tria, tempus, modus et qualitas. Tempus, ut non preueniatur hora; modus, ut sumatur cibus cum moderatione inculpata; qualitas, ut non sint cibi nimium exquisiti, aut nimium sumptuosi. Comedere post saturitatem est superfluum, ante esuriem otiosum, in esurie licitum, post esuriem meritorium. Certe non credo in homine incolumi ieiunium alicuius esse meriti, quod esuries non precedit  . Ieiunare, et ieiunio non affligi, non habet uim, aut meritum ieiunandi. Si instant apostolorum uigilie, aut alia tempora, que necessitatem ieiunandi indicant, precedenti die implemus et ingurgitamus nos uarietatibus ferculorum, atque in fraudem futuri ieiunii tantum nostris uentribus inculcamus, quo sufficienter possit sustentari triduo  sobrius dispensator. Non est hoc, dicit Dominus per prophetam, ieiunium, quod elegi [67 1Kb] . Sunt enim ieiunia, que reprobauit Deus, et sunt ieiunia, que elegit. Ieiunant alia propter nature impotentiam, alii propter auaritiam, alii ad apparentiam, alii ad uitam eternam, alii ad corporis sanitatem.  Ieiunat egrotus ut conualescat, hypocrita ut appareat, fastiditus ut appetat, auarus ut parcat. In omnibus intentio tua operi tuo nomen imponit, In omnibus discretio seruanda est, auriga uirtutum et operum, atque cogitationum optima moderatrix Sequitur:

Cumque adhuc ille loqueretur, etc. Satan ad multiplices tentandi artes, ad uaria nocendi argumenta suas astutias circumducit. Sunt enim multe eius astutie, ut Apostolus dicit: Non ignoramus, inquiens, astutias Satane [68 1Kb] . Facit igitur damna inopinata et subita nuntiari, ut Iob ex continuato damnorum euentu uehementius consternatur: additque uulnera super dolorem uulnerum, ut ad cumulum superuenientis mali preteritorum malorum  memoria refricetur; et ut inueniatur iniquitas eius ad odium, ignem de celo, uentos ex ere, de terris impetum producit hostilem, ut sic ille filius superbie in celo, in ere et in terris habere uideatur aliquam potestatem. uerumtamen non ex sua, sed ex Dei potestate ad usum nequitie sue contra Iob elementa mouere permittitur, ut Iob inter flagellorum pressuras in modum sinapis, dum plus conteritur, uehementius inardescat, et dum aduersarius omnia nocendi genera experitur, in omnibus superetur.

Tunc surrexit Iob, et scidit uestimenta sua. Ecce flagellum sensit: unde et statim in uestimentorum scissione signa doloris exhibuit.

 Et tonso capite, corruens, etc. Commotum est uas pigmentarium, et dedit suauitatem odoris: contrita sunt aromata et fragrantiam emiserunt. Afflictus est Iob, et ad laudes Domini se conuertit. Quandiu fuit in die prosperitatis sue, offerebat quotidie holocausta: in nocte uero aduersitatis, canticum laudis offerre non cessat, iuxta uocem Psalmiste: In die mandauit Dominus benedictionem, et nocte canticum eius [69 1Kb] . Et notandum quod, tonso capite in terram corruens, adorauit. In eo quod tondet caput, quod in terram corruit, quod adorat, notatur humilitas, que in Iob precipue commendabilis erat, in habitu, in opere, in affectu. Non est nouum, quod tondentur clerici, quod in capite coronantur. Exemplum tonsure habemus in Iob;  exemplum corone habemus in Christo, qui spineam coronam in signum humilitatis gestauit in capite suo [70 1Kb] . Quidam etiam gentiles Petro apostolo caput rasisse dicuntur in Christi opprobrium et contemptum; quod tamen ipse, non immemor spinee corone Christi, patienter et prompta uoluntate sustinuit. In huius humilitatis memoriam Priscilla et Aquila se ipsos, sicut in Actibus apostolorum [71 1Kb] legitur, totonderunt. Paulus etiam totondit se in Cenchris. Tondet itaque se Iob in signum humilitatis; considerans se conteri et humiliari flagellis,  amplius se humiliat et manum adiuuat flagellantis: Nudus, inquit, egressus sum de utero matris mee, et nudus reuertar illuc. Ad memoriam reducit Iob humane conditionis miseriam, ut hoc ipsum ad solatium ei cedat, quod quandoque nichil habuit: sciatque non esse de rerum temporalium amissione dolendum, que et cito acquiruntur et citius euanescunt. Homo de terra conditus, in terram reuertitur, sicut in Genesi dictum est primo homini: Cinis es, et in cinerem reuerteris [72 1Kb] . Quod ideo dictum fuisse credimus, ut quandiu homo militat in hac uita mortali, imo in hac morte uitali, recordetur originis sue, et memoriter teneat, unde ueniat aut quo uadat. Terra, terra, terra, audi sermones meos [73 1Kb] dicit propheta. Propheta tertio uocat hominem  terram, quia homo tripliciter terra est. Terra est, quia de terra creatus est. Terra est, quia in terra conuersatur. Terra est, quia in terram reuertetur. Terra est creatione, terra est conuersatione, terra est morte. Terra est natura, uita et sepultura. Et quia terra hic tertio iteratur, ideo sponsus replicat Sunamiti tertio, ut de terra dissimilitudinis ad terram uiuentium reuertatur. Reuertere, reuertere, Sunamitis; reuertere, reuertere, ut intueamur te [74 1Kb] . Reuertere de terra dissimilitudinis, reuertere de terra peccati, reuertere de terra miserie in terram libertatis, reuertere in terram gratie et in terram glorie. Infelix ego homo, unde potest obrepere misero homini elationis occasio,  qui de immundo conceptus est semine, et iterum immundissimus puluis fiet [75 1Kb] ? Cuidam sic querenti a quodam philosopho: Quid fui, quid sum, quid ero? Legitur philosophus respondisse: uile sperma, saccus stercorum, cibus uermium. Audiant, queso, et firmiter hoc uerbum retineant milites, qui de uiribus suis aut de sua pulchritudine gloriantur. Certe non possemus credere miseriam corporis nostri esse tantam, nisi hoc experientie liber oculata fide assidue nos doceret.

uidemus enim uiros strenuissimos armis, mulieres elegantissimas forma, principes potestate terribiles tota die mori, et terre infodi: ut quod terra fuerat, reuertatur in terram. Ille, sub quo hodie fremit mundus, quem tremunt populi, et quem prouincie  aliene formidant, si hodie moriatur, infra breue tempus redigetur in uilissimum puluerem, flatuque leuissimo poterit exsufflari. Ubi est nunc Iulius Cesar? ubi est Alexander Magnus? ubi Carolus Magnus? nisi quia Carolus optimam partem elegit, que non auferetur ab eo. Alii in perpetua tormenta sunt damnati, sicut scriptum est: Potentes potenter tormenta tolerabunt [76 1Kb] . uerumtamen, quia Carolus in Christum credidit, licet in iuuentute sua grauiter deliquisset, delicta tamen iuuentutis sue per confessionem et penitentiam lauit: et in  uespera uite sue conuersus ad Dominum, se ipsum Deo sacrificium obtulit uespertinum. Attende, prudentissime princeps, quia iam aduesperascit tibi; iam enim uite tue dimidium, aut amplius peregisti. Considerabat rex Ezechias, quod diutissime uixerat in peccatis, et quod recta uia festinabat ad inferos, ideoque dicebat: Ego dixi in dimidio dierum meorum, uadam ad portas inferi [77 1Kb] . Et subiunxit: Recogitabo tibi omnes annos meos in amaritudine anime mee [78 1Kb] . uade, et tu fac similiter. Deterreat te quorumdam principum sinistra opinio; de quibus dicitur, quia quanto magis senuerunt, tanto amplius uanitatibus, et illecebris huius mundi, et lasciuie corporis indulserunt. Adimpleatur, queso, in uobis illa prophetia Merlini. Erant uagi in initio gressus  eius, sed finis ad superos conuolabit. Si peccasti, quiesce; quia optimus penitendi modus est a peccato cessare. In animo tuo forte ordinas et disponis: Adhuc ludam, adhuc exspectabo, et differam, donec sim etate maturior et impotentior ad peccandum. Dic, queso, que gratia tibi debetur a Domino, si tunc desistis a peccato, cum peccare non possis? Festina, queso, bene agere; non differas, non exspectes. uerbum prophete est de populo obstinato: Populus hic dicit: Nondum tempus est edificandi domum Dei [79 1Kb] . Et alibi: Satiabor in iniquitatibus meis, et cum repleta fuerit anima mea malis, considerabo uias meas. Illud uolo, et consulo, ut hanc iactantiam habeas apud Deum semper, et  hoc ei semper possis obiicere, te pro amore illius singulis diebus aliquod omisisse peccatum. Duo  sunt, que hominem mirabiliter a peccato conseruant; scilicet, frequens confessio et frequentior disciplina  . uerumtamen quidam ita teneri et delicati sunt, et ligati consuetudine peccandi, quod non minus abhorrent sacerdotem, quam latro iudicem. Quid dubitas, modice fidei [80 1Kb] ? Times, quod peccata tua Dominus non dimittat? nonne manibus suis ea cruci affixit? Ipse passus est pro peccatoribus, non pro iustis. Audi quid Propheta dicat ad Dominum: Dixi confitebor, et tu remisisti impietatem peccati mei [81 1Kb] . Si peccatum tuum aperias, dicit Dominus, ego illud operio; si agnoscis, ignosco; si accusas, excuso; si te iudicas et condemnas, te nec iudico, nec condemno. Quod si uosmetipsos iudicaretis, dicit Apostolus, non utique iudicaremini  [82 1Kb] . Dauid adulter, homicida et proditor, arguente illum Nathan propheta, quia peccatum suum humiliter recognouit, audire meruit: Transtulit a te Dominus peccatum tuum [83 1Kb] . Saul uero, quia Samueli ipsum arguenti superbe respondit, audiuit: Transtulit a te Dominus regnum tuum [84 1Kb] . Ab altero peccatum, ab altero translatum est regnum. Hec ideo moneo et consulo, ut exemplo beati Iob sitis memores conditionis uestre. Nudus enim intrastis, et nudus exibitis, quia diues cum interierit, non sumet omnia, et non descendet cum eo gloria eius [85 1Kb] . Illud solum uobiscum reportabitis, quod in celestes thesauros per manus pauperum premisistis. Sequitur:

 Dominus dedit, Dominus abstulit, etc. Iob mel miscet absynthio; persecutioni gratiam et benedictionem,  ut in gratiarum actione persecutionis amaritudo dulcescat, nec tantum fiat potus cum lacrymis in mensura, sed afflictionis absynthio, et melle gratiarum nectar acceptabile condiatur. Potasti nos, dicit Propheta, uino compunctionis [86 1Kb] , siue tribulationis; sed huic uino Iob de torrente uoluptatis apponit: et quasi utatur uerbis Apostoli dicentis: Libenter gloriabor in infirmitatibus meis [87 1Kb] . Et: Quando infirmor, tunc fortior sum [88 1Kb] . Firmat animum suum ad omnium malorum tolerantiam, et de suis angustiis gloriatur. Legitur quod Aod, filius Gera, ambidexter utraque manu pugnabat [89 1Kb] , cuius expressam similitudinem Iob gerit, quia non minus sinistra pugnabat, quam dextra; fortis in prosperis, fortior in aduersis. Talis erat Apostolus, sciens  abundare, et penuriam pati [90 1Kb] , glorians in infirmitatibus suis, incedens medius per infamiam et bonam famam, per gloriam et ignobilitatem [91 1Kb] , aduersa sine murmuratione sustinens, et faciens in omnibus de necessitate uirtutem. Sequitur:

In omnibus his non peccauit, etc. Stulte loquitur contra Deum, qui dicit se a Domino citra suorum meritorum exigentiam flagellari; et quasi suam allegans innocentiam, superbe accusat iustitiam flagellantis.



CAP. II. Factum est autem, cum quadam die uenissent filii Dei, etc.

Tacet Satan de damnis que intulerat uiro sancto, et de constantia quam inuenit in eo. uictum enim  et confusum se reputat, dum hominem, quem ad maledicendum Deo damnis et doloribus instigabat, eidem dare benedictionem et hostiam laudis offerre considerat.

Et dixit Dominus ad Satan, etc. Dominus sui militis uirtutes enumerat, adiiciens super omnem laudem eius, atque in opprobrium et ignominiam tentatoris, malitiam ipsius eidem latenter insinuat, quasi dicat: Innocentiam quam amisisti, dum esses in celesti beatitudine, in splendoribus sanctorum et angelorum dignitate, homo licet nature fragilis et misere conditionis, etiam in afflictione seruauit. Sic Dominus diabolo prudenter et urbane illudit: Draco iste, Domine, est quem formasti ad illudendum ei [92 1Kb] . Illuditur ei a te, ab homine et ab angelo: a  te, dum ei permittis nocere homini, ut nocendo proficiat. Illuditur uero ab homine, quia dum eum plus debilitat, inuenit fortiorem. Illuditur ei ab angelis quos considerans sublimes in gloria, abundantes in gratia, fulgentes in claritate celesti, diuinis laudibus resultantes, recordatur unde ceciderit, et de aliorum gaudiis ingemiscens ira et liuore tabescit. Sequitur:

Tu autem commouisti me, etc., id est sine causa, scilicet non precedentibus peccatis in eo, que flagellum tante aduersitatis exigerent; uel, frustra,  quantum ad propositum tuum: in eo enim es ei utilis, in quo nocere intendis. Tu autem commouisti me. Non est credendum quod Satan commouerit Deum, apud quem non est transmutatio, nec uicissitudinis obumbratio [93 1Kb] . Et sicut Malachias dicit: Ego Deus, et non mutor [94 1Kb] . Sed commutatio Dei, flagellum ipsius est. Flagellat autem Dominus, in furore, in ira, in misericordia. In furore flagellauit diabolum; in ira hominem; ambo enim iniquitatem meditati sunt: ambo affectauerunt extollentiam: ille potentie, iste scientie. Flagellauit Dominus diabolum in furore, quem sine spe reparationis de cathedra pestilentie, quam ad aquilonem erexerat, degradauit. uidi, inquit, Satanam tanquam fulgur cadentem de celo [95 1Kb] . Cuius ideo Dominus non miserebitur,  quia est inuenta iniquitas eius ad odium [96 1Kb] . Flagellauit in ira hominem, dum eum de uoluptatibus paradisi eiecit; uerumtamen quia per se non cecidit homo, sed alio instigante, quia impulsus euersus est, constituit ei Dominus tempus miserendi eius, et licet eum flagellaret in ira, iratus tamen misericordie uoluit recordari. Flagellum furoris, et flagellum ire plurimum timendum est, quia utrumque grauissimum. Calcaui eos, dicit propheta, in furore meo, et calcaui eos in ira mea [97 1Kb] . Et Psalmista utrumque abhorrens et timens dicebat: Domine, ne in furore tuo arguas me, neque in ira tua corripias me [98 1Kb] .

Tertium flagellum est misericordie, quando scilicet ad uite probationem, ad profectum uirtutum, ad  augmentum corone corpus affligitur hominis, aut bona temporalia subtrahuntur. Hoc flagello flagellat Dominus omnem filium quem recipit. Ego, inquit, quos amo, arguo et castigo [99 1Kb] . Hoc flagello percutiebat Dominus filios Isrel, quando peccabant in adinuentionibus suis, et erat eis etiam inter flagella propitius. Deus, inquit Psalmista, tu propitius fuisti eis, et ulciscens in omnes adinuentiones eorum [100 1Kb] . Dulciora sunt uulnera diligentis quam blanditie adulantis. Utinam corripiat me iustus in misericordia, et increpet me! oleum autem peccatoris non impinguet caput meum [1 1Kb] . Peccatoris oleum est mollities adulantium. Molliti sunt, inquit, sermones eorum super oleum, et ipsi sunt iacula [2 1Kb] . uideo eos, qui uirgam saltem blande et secrete correptionis exercere  debuerant, adulatores fieri, et olei uenditores. Laudatur peccator in desideriis anime sue, et iniquus benedicitur [3 1Kb] , et consensu eorum ad deterius excitatur: idcirco ego gemens, et oculus meus deducens aquam. O impudentissimi canes non ualentes latrare, usquequo iudicatis iniquitatem, et facies peccatorum sumitis [4 1Kb] ? Faciem quidem peccatoris sumere est se permissione et assensu peccantibus conformare. Scitis quare peccata hominum non corrigitis: Apostolus certissimam assignat causam et physicam huius rei: Propterea, inquit,  non corripitis, quia eadem sepius agitis [5 1Kb] .

Cui respondens Satan ait, etc. Pellem pro pelle dat qui unum membrum pro alio membro digniore lesioni exponit, ut cum aliquis brachium sinistrum obiicit gladio uenienti, ne in capite uulneretur, quasi dicat Satan: Iob omnia damna exteriora patienter et equanimiter sustinet, quia, ne grauius flagelletur interius, timet. Mauult damnis exterioribus affici, quam ad uite periculum in corpore flagellari. Ex hoc non solum pellem animalium, sed etiam filiorum dabit homo pro anima sua, id est pro uita. Quandoque uocamus animam partem hominis digniorem, que post diem iudicii cum corpore glorificabitur, aut cum corpore mortificabitur in eternum. De ista dicitur: Benedic, anima mea, Domino [6 1Kb] . Et:  Adhesit anima mea post te [7 1Kb] . Et huiusmodi. Quandoque etiam uocamus animam corporis uitam, sicut in Euangelio legitur: Qui odit animam suam in hoc mundo propter me, inueniet eam, id est custodiet eam, et qui amat animam suam in hoc mundo, perdet eam [8 1Kb] . Certe bonum est unicuique hic perdere animam suam, ne perdatur. Malo animam meam perdere ut custodiam, quam custodire ut perdam. Huius sententie magister erat ille rerum optimus estimator Paulus apostolus, qui cum paratus esset, non solum alligari in Ierusalem, sed mori pro nomine Iesu, dicebat: Non facio animam meam pretiosiorem quam meipsum [9 1Kb] . Nudius tertius uidi quemdam discipulum huius secte, Gerardum nomine,  Carthusiensis ordinis fratrem. Iste super omnia desiderabilia sua iam per septennium desiderauerat mori, cupiens exire de carcere et de uinculis huius carnis sicut dicit Propheta: Educ, Domine, de carcere animam meam [10 1Kb] . Confidens itaque de meritis suis, sed amplius de misericordia Redemptoris, cupiebat dissolui, et esse cum Christo [11 1Kb] . Certe non minus exosam habebat uitam presentem quam nos miseri mortem; non minus abhorrebat uiuere quam nos mori. Singulis noctibus in principio uigiliarum surgebat, imo anticipabat uigilias noctis. Ego, et quidam alii, qui eramus cum eo, dabamus requiem temporibus nostris, et oculis nostris dormitationem [12 1Kb] , ipse autem pernoctabat in oratione, semper tamen cum fletu et gemitu. uix aliqua hora comedebat  panem sine lacrymis, sed et poculum suum cum fletu miscebat [13 1Kb] . In omni opere suo suspirabat ad Christum, despiciens terram, suspiciens celum, utens mundo, quasi non utens, et inter utenda et fruenda quodam intimo sapore discernens, transitorie transitoriis utebatur, et eterna quodammodo quasi eterno amplectebatur affectu. uere, quasi eterno quia quedam eternitatis imago est constans et firma et inconuulsa mortis equalitas. Et licet laicus esset et litteras non nouisset, habebat tamen scriptam in corde suo digito Dei scientiam uite et  discipline. Sane docuerat eum qui docet hominem scientiam [14 1Kb] et utinam litterati omnes sic essent docibiles Dei, et infudisset illis gratia quod non contulit disciplina. Deum testor: non minus circumspecte et sane de articulis fidei Christiane respondebat, quam si maximam uite sue partem in scholis Parisiensibus expendisset. In schola siquidem illius eruditus fuerat qui docuit et inflammauit apostolos. De quo legitur quia ignis eius in Sion, et caminus eius in Ierusalem [15 1Kb] . Erat itaque conscholaris apostolorum, et illius qui dicit: De excelso misit Dominus ignem in ossibus meis, et erudiuit me [16 1Kb] . Sic loquebatur, quasi sermones Dei; habebat enim semper ad manum uerba uite. Discant, queso, nostri legiste quid eis ad salutem anime confert ille ciuilis  et picturatus loquendi modus, ille Babylonius calix, quo inebriantur peccatores terre, ille principum leges, quibus ego infelix aliquando militaui. Usus tamen earum uite hominum utilissimus esset, nisi bonitate ipsarum abuteretur humana malitia. Unus est rex, et illius uera est lex: Lex immaculata, conuertens animas, et sapientiam prestans paruulis [17 1Kb] . Ipsa paruulis, et magnis et mediocribus se conformat, condescendit necessitatibus pauperum, anxietatibus oppressorum, turbationibus tristium, culpis delinquentium. Suauissima est perfectis, compatiens imperfectis, mediocribus mitis, tolerabilis delicatis, fortioribus sufficiens, moderata infirmis, humilibus blanda, penitentibus misericors, seuera peruersis,  bonis optima. Lex ista instruit et informat ad uitam. Sapientia uero huius mundi stultitia est apud Deum. Et quid profuit Aristoteli et sequacibus eius mundane philosophie uentosa loquacitas? Inflati seculari scientia Deum Sabaoth ignorabant. Ab ipso erant, sed non cum ipso; per ipsum uiuebant, sed non ipsi; ex ipso sapiebant, sed non ipsum. Sapientia ergo mea et philosophia sit philosophia fratris Gerardi, qui nichil habebat aliud in ore et in corde, nisi Iesum Christum. Philosophia mea sit philosophia Pauli, qui constantissime affirmabat se nichil aliud scire, nisi Iesum Christum, et hunc crucifixum [18 1Kb] . Sequitur:

Alioquin mitte manum tuam, etc. Quasi diceret: Iob sustinet omnia patienter, et Deo in omnibus  benedicit, dummodo in suo corpore non ledatur. Alioquin, quasi dicat: Si hoc non credis, hoc ipsa experientia te docebit. Mitte ergo manum tuam, et tange os eius et carnem, id est; flagella, et afflige eum in corpore, et uidebis quod in faciem benedicet tibi. Attende quam malitiosus, quam impudens, quam temerarius sit angelus ille apostata. uide quam malitiose subuersionem hominis machinetur, quam impudenter mentiatur iniquitas sibi, et quam temere id euenturum Domino promittat quod Dominus aliter euenire disposuit.

 Dixit ergo Dominus ad Satan: Ecce in, etc. Permittit Dominus inimicum deseuire in hominem innocentem, ut secundo uictus, maiori ignominia confundatur, et homini afflicto cumulatius cedat ad gloriam repetita uictoria. Dicit ergo Dominus: Ecce in manu tua est, uerumtamen animam eius serua. Licet Iob esset una ouium, de quibus Dominus dicit: Nullus eas de manu mea eruet [19 1Kb] : eum tamen in manu aduersarii ponit, sed positum non relinquit. Suum ergo militem deserit, quem deserendo custodit. Eum deserit, ut tentetur; eum uero custodit, ne tentatione uincatur. Ecce, inquit, in manu tua est, uerumtamen animam eius serua, id est serua, ne in animam illius aliquid attentare presumas. Cum multe sint tribulationes iustorum  [20 1Kb] , per multas tribulationes oportet ingredi regnum Dei [21 1Kb] . Torquentur corpora sanctorum, sed anime non turbantur. Concutitur laterna lucens, nec lucerna exstinguitur; trituratur palea, nec leditur granum. Thesaurus, quem portamus in uase fictili [22 1Kb] , fracto uase non perditur. Posito itaque corpore Iob in manu hostili, et tormentis exposito, anima conseruatur indemnis: Iustorum autem anime in manu Dei sunt, et non tangit illos tormentum malitie [23 1Kb] . Sequitur:

Egressus igitur Satan, etc. Superbus hostis uulnerat uirum sanctum; sed tu, bone Iesu, uulnera que infligit reflectis in eum. Humiliabis sicut uulneratum superbum, in brachio uirtutis tue [24 1Kb] , et  reuertatur iniquitas eius in sinum ipsius. Erit adhuc, quando conteres arcum eius, et confringes arma et scutum, et combures igni [25 1Kb] . Satan siquidem uirum iustum in corpore uulnerat, quem libentius in anima uulneraret. Utinam, Domine, uulnera, que habeo in anima, haberem in carne, et sanata esset anima mea! Fac, Domine, in bona uoluntate tua, ut animam meam sanes a uulneribus suis. Sana, Domine, animam meam, quia peccaui tibi [26 1Kb] . Quandoque uulneribus anime mee adhibui penitentie medicinam, et beneficio confessionis et satisfactionis in cicatrices obducta sunt uulnera; postmodum uero me per insipientiam meam recidente in idipsum, et ad uomitum reuertente recruduit dolor, et periculosior, quam prius recidiuauit  infirmitas, poteramque dicere cum Propheta: Putruerunt et corrupte sunt cicatrices mee a facie insipientie mee [27 1Kb] . Me uero recurrere oportebat ad consuete suffragium medicine, ad eum qui sanat omnes contritos corde, et alligat contritiones eorum [28 1Kb] . Ipse enim est Pater misericordiarum, et misericordie eius non est finis. Scio quia prestabilis est super malitia [29 1Kb] , et maior est eius misericordia quam iniquitas mea. Nemo tot uulneribus in anima sauciatus est, nemo tot afflictus ulceribus, quem non sanet serpens noster eneus, si ad eum  mentis nostre oculus conuertatur. Pone quod laboret quis multiplici uitio, sit superbe elatus, sit inaniter gloriosus, sit auaritia contractus, ambitione exestuans, ad iracundiam preceps, ad odium pertinax, libidinibus sordens, tabescens inuidia, detractioni studens, frontis attrite, infrunite mentis, lingue prodigus, fictus, et gule indulgens, sit turbator pacis, suspiciosus, incentor odii, simulator, et duplex in uerbis, operibus inhonestus, litium seminator, molestus sociis, onerosus proximis, accusator fratrum, proditor, adulator, contemptor Ecclesie, oblitus Dei, immemor anime sue, et in reprobum sensum datus, sit aliquis tot afflictus uulneribus, uulnera etiam uulneribus, et iniquitatem iniquitati apponat, tanquam debitor inconsultus,  qui semper ere alieno se onerat, donec obruatur usuris, sicut scriptum est: Mutuabitur peccator et non soluet [30 1Kb] ; tamen si ad Redemptorem suum cum lacrymis reuertatur, Dominus ex iniquitatibus et usuris redimet animam eius [31 1Kb] , quoniam apud Dominum misericordia, et copiosa apud eum redemptio [32 1Kb] . Ipse enim est qui dicit: Quacunque hora peccator ingemuerit peccatum suum, uita uiuet, et non morietur [33 1Kb] . Ipse est qui propter uulnera nostra uulneratus est [34 1Kb] , qui omnia uulnera nostra sanare uelit, et possit, et nouerit. Ipse non horruit latronem pendentem in cruce, non lacrymantem peccatricem, non Chananeam supplicantem, non adulteram deprehensam, non negantem  discipulum, non sedentem in telonio, non publicanum, non persecutorem discipulorum, non ipsos crucifixores suos: Sequitur:

Qui testa saniem radebat, etc. Testa saniem radere est per penitentiam et disciplinam suas iniquitates abstergere. Per testam enim, que aspera est, significatur penitentie asperitas, et austeritas discipline. Testa quidem, que terra sine humore est, figurat animam peccatricem, que nec rore celesti compluta est, nec humore caritatis imbuta; sicut Propheta dicit: Anima mea sicut terra sine aqua tibi [35 1Kb] . Item: Aruit tanquam testa uirtus mea [36 1Kb] . Sedens itaque in sterquilinio testa saniem radit, qui recordatur misere et immunde originis sue, recolit quia de immundo conceptus semine, de putredine  genitus, datur uermibus in cibum, et putredo in putredinem reuertetur, sicut noster athleta commemorat de seipso, dicens: Qui quasi putredo consumendus sum, et sicut uestimentum, quod comeditur a tinea [37 1Kb] . Frequenti siquidem recordatione nostre miserrime conditionis raditur sanies interioris uulneris, et male operandi uoluntas abscinditur.

Dixit autem illi uxor sua, etc. Aduersarius, qui beato Iob, et filios, et possessiones abstulerat uniuersas, suam ei reliquit uxorem, non ad solatium  uiri, sed ad sue consummationem malitie, ut per feminam uinceret, quem persecutione non uicerat, et quod uerberibus non poterat, uerbis mulieris efficeret. Non uidebatur ei liberior, et opportunior nocendi occasio, quam per familiarem inimicum et domesticum proditorem. Scriptum est enim: Ab ea que dormit in sinu tuo, custodi claustra oris tui [38 1Kb] . Sciebat quod natura mulieris, quanto fragilior est, tanto flexibilior ad culpam, ex quadam deprauatione innata procliuior ad nocendum. Huius autem rei fidem ei faciebat plenissimam frequens rerum experientia, et multiplicitas exemplorum. Per feminam Ioseph incarceratus est [39 1Kb] , Naboth occisus [40 1Kb] , Samson uinculatus [41 1Kb] , Isboseth interfectus [42 1Kb] , Salomon factus apostata [43 1Kb] , Dauid homicida  et proditor [44 1Kb] , Sisara clauo confossus [45 1Kb] , Precursor et baptista Domini decollatus [46 1Kb] . Salomon malitiam mulieris uehementius exprimens: Melior est, inquit, iniquitas uiri quam mulier bene faciens [47 1Kb] . Per feminam mors intrauit; et cum per Filium Dei ordinata esset nostra redemptio, presentiens hostis quod in morte Christi nostre redemptionis dispensatio implebatur, salutem totius humani generis per feminam machinatus est impedire. In uxore itaque Pilati uisiones deceptorias, et phantasticas illusiones immisit, ita ut Pilato mortem Christi dissuadendo mandaret: Nihil tibi et iusto illi: Hodie enim per uisum multa passa sum propter eum [48 1Kb] . Sequitur:

Qui ait ad illum, etc. Nunc apponit inimicus stipulas  tentationum, ut incendat flammis iracundie domum Dei, nunc australem flatum, nunc uentum turbinis et uexationis immittit: confirmat autem iustos Dominus, et in electis suis mittit radices, ut secure uentum tentationis excipiant, ne euellantur. Iob itaque arma inimico tollit, ut fiant ei arma uirtutis. Unde et uxorem corripit, ut subiectam et correptam erudit ad salutem. Si bona, inquit, suscepimus de manu Domini, mala quare non sustineamus? ac si dicat: Aequo animo toleranda est correptio Creatoris, qui pro beneplacito suo et prospera largitur, et aduersa immittit. Non possum iuste conqueri de iustitia eius, cuius misericordiam exspecto, et cuius misericordia me preuenit. Deus meus, dicit  Psalmista, misericordia eius preueniet me, et misericordia eius subsequitur me omnibus diebus uite mee [49 1Kb] . Non abstulit bona, nisi ea que contulit. Si exinaniti et pauperes facti sumus, speramus in eo qui spes nostra est, quia replebimur in bonis domus sue. Fatua mulier, quid scis si conuertatur Deus, et ignoscat, et relinquat post se benedictionem [50 1Kb] . Iucunditatem et exsultationem thesaurizat Dominus super eos, quos affligit; et sicut est ad flagella seuerus, sic est ad remedia mansuetus; quemadmodum sponsa in Canticis dicit: Amicus meus bibit uinum  cum lacte [51 1Kb] , id est seueritatem exercet cum mansuetudine. Sequitur:

In omnibus his non peccauit Iob labiis suis. Dupliciter peccamus labiis; aut cum tacenda dicimus, aut dicenda tacemus. Iob uero nichil aduersus Dominum superbe respondit, quia uxorem peruersa suadentem corrigendo et erudiendo cohibuit. Considerans itaque Satan, quia Iob non uincitur rerum temporalium damnis, nec prolis orbitate, nec suggestione uxoris, excitat tres amicos illius, ut eum afficiant contumeliis, quatenus ad iracundiam prouocatus in uerba malitie prosiliat, et Dominum uniuersitatis offensus offendat.

Igitur audientes tres amici, etc. Beatus est, Domine, cuius est auxilium abs te. Non enim turbatur  contumeliis, non iniuriis frangitur, non uincitur damnis, nec abducitur blanditiis, nec fallaciis seducitur, nec angustiis superatur: contemnit siquidem omnia aduersa que accidunt in hoc mundo, ponens se in salutari et fiducialiter agens in eo. Et notandum quod, licet amici Iob ei uerbis insultauerint contumeliosis, credendi sunt tamen ex ignorantia potius quam ex malitia hoc fecisse. Esset enim reprehensibile in uiro tam prudenti et sancto iniquos habere et contumeliosos amicos, cum omni uiro honesto abominanda sint consortia iniquorum. Qui enim tangit picem, inquinabitur ab ea [52 1Kb] . In Paralipomenon libro, Iosaphat, qui de anteacta uita multis attollitur preconiis, de Achab regis amicitiis increpatur. Impio, inquit, prebes auxilium, et his qui  oderunt Dominum amicitia coniungeris: ideoque iram Domini merebaris, nisi quia bona opera inuenta sunt in te, eo quod de terra Iuda lucos abstuleris [53 1Kb] . Tradunt plerique [54 1Kb] quod Eliphaz ex filiis Esau Themanorum princeps fuerit, Baldad Saucheorum tyrannus, Sophar Mineorum rex. uenientes autem ad consolationem amici, eleuantes oculos exclamant et plorant, sparguntque puluerem super caput in celum, et sedentes cum eo septem diebus et septem noctibus non loquuntur ei uerbum, exhibentes in omnibus doloris faciem et compassionis affectum. Ad hoc enim, ut consolatio afflictorum dolorem releuet, flere cum flentibus, et dolentibus condolere oportet. Septem diebus continue tacent, postmodum  multiloquio affluentes. In quo notatur, quid hi plerumque qui tardius loquuntur, ex quo incipiunt, uerbis finem imponere non nouerunt. Quia sicut quidam sapiens dicit: Censura silentii nutritura est uerbi. Quidam per amicos Iob, qui eum incitant ad peccandum, intelligere uolunt uanas cogitationes nostras, carnis desideria et illecebras huius mundi. Hec enim et nobis assistunt familiariter et multipliciter blandiuntur. uane siquidem cogitationes statum anime speculantis et contemplantis Deum dissipant et confundunt; unde et unus amicorum  istorum merito uocatur Sophar, id est dissipatio specule. Desideria uero carnis, que militant aduersus animam, nouum hominem, qui secundum Deum creatus est, omnino mortificant, ut anima totius nouitatis oblita, solam sapiat uetustatem. Unde et secundus amicus uocatur Baldad, quod interpretatur uetustas sola. Anima itaque, dissipato et turbato in eo iudicio rationis, carnis desideriis inualescentibus, Deum contemnere incipit. Peccator enim, cum uenerit in profundum uitiorum, contemnit [55 1Kb] . Unde et tertius amicus uocatur Eliphaz, quod interpretatur contemptus Dei. Istos amicos, aut potius domesticos inimicos, uiri religiosi, et qui uitam uite arctioris aggressi sunt, frequenter experiuntur. Euenit enim quandoque, dum aliquis contemplationi  deuotius uacat, musce moriture suauitatem unguenti perdant [56 1Kb] , quia uane cogitationes turbantes quietem contemplationis obrepunt, et mediantibus carnis desideriis, suscitant amorem seculi Deique contemptum. Religiosus itaque, qui paulo ante in celum desideriis anhelabat, quem inflammabat caritas, quem sancti Ordinis obseruantia delectabat, paulatim incipit celestium obliuisci, cogitare que mundi sunt et contemnere que Dei sunt. Turbatur in eo iudicium rationis, occupantur semite consilii, obducitur lumen cordis, refrigescit deuotio, libertas spiritus euanescit, lentescit anime uigor, sopitur ratio, confunditur intellectus, feruor ordinis deferuescit. Sollicitat miserum paupertatis timor,  uana spes decipit, trahit ambitio, contrahitur animus, subtrahitur gratia, protrahitur spes uite longioris, blanditur uoluptas, allicit mundus, fallit securitas, reuocatur antiqua consuetudo, dissimulatur lex, abiudicatur ius, fas proscribitur, derelinquitur timor Dei, dantur impudentie manus, et attentatur saltus ille apostata, saltus ille ignominiosus et turpis de excelso in abyssum, de throno in sterquilinium, de celo in cenum, de paradiso in infernum, de claustro in seculum Nil dico in suggillationem monastici Ordinis, quem sanctissimum reputo, sed erubescat, queso, religiosus deterior esse in claustro, quam in seculo fuerit; non resumat quod euomuit, nec mundum repetat, quem reliquit. Erubesce Sidon, ait mare; uerbum Isaie [57 1Kb] est, id est erubescat  claustralis uite nequioris esse in claustro, quam dum inter fluctus huius seculi uersaretur. Sequitur:



CAP. III. Post hec aperuit Iob os suum, etc.

Duo sunt modi maledictionum: primus fit consideratione iustitie, secundus liuore uindicte. Primus modus licitus est, secundus prohibitus. Secundum primum modum dicit Dominus Ade: Maledicta terra in opere tuo [58 1Kb] . Et Abrahe: Maledicam maledicentibus tibi [59 1Kb] . De secundo maledicendi modo dicit Apostolus: Nolite maledicere [60 1Kb] . Et: Maledici regnum Dei non possidebunt [61 1Kb] . Maledicit itaque Iob diei  natiuitatis instinctu rationis et iustitie motu, non zelo ultionis, aut aliene iniurie appetitu.

Est enim natiuitas hominis damnata, est natiuitas iustificata, et est natiuitas beata. Prima hominis natiuitas nature est, secunda gratie, tertia glorie. In prima est peccatum, in secunda meritum, in tertia premium. Prima est ut quis uiuat, secunda ut iuste uiuat, tertia ut beate uiuat. Maledicit itaque Iob prime natiuitati sue, in quo homo conceptus est per culpam, genitus ad miseriam, natus ad penam. Diuine siquidem animaduersionis antiquum iudicium sequens, conditionem humane nature damnatam a mundi exordio, in se damnat, non ut maledicat creature Dei, aut diei, que iam in rerum natura non erat, sed ut se merito afflictum  secundum equitatem diuine sententie recognoscat. Et quia de beneplacito uestro est, inuictissime princeps, ut uitam sancti Iob succincta et expedita breuitate perstringam; uerba eius, et responsiones amicorum, atque occulta in eis sacramentorum inuolucra pretermitto, ueritus ne delicatas excellentie uestre aures productiori sermone offenderem, si illud immensum pelagus attentarem. Beatissimus quidem papa Gregorius, in Moralibus suis, ad unguem uniuersa explanat; nec dubitandum est quin tractatum illum digitus Dei scripserit in corde illius, qui eumdem quodam angelico loquendi modo, et columba predictante in publicum promulgauit. Restat itaque diffusi operis prolixitatem  succingere ad compendium, et recisiore uerborum excursu misericordiam Altissimi recensere, quam in seruo suo Iob multipliciter exhibuit; peccatum, quod aduersus Iob amici eius commiserant, eius oratione indulgens, sanans uulnera, dolores mitigans, auferens tentationes, bona temporalia multiplicans, producens uitam, restaurans filiorum damna, et pulchriores atque meliores filias recompensans. Et hoc est quod, circa finem libri, textus historie sub uerborum paucitate declarat.



CAP. XLII. Dominus autem benedixit nouissimis Iob, etc.

Iob processerat in diebus suis, et in miserrimam deciderat paupertatem. Adhuc tamen multiplicabitur in senecta uberi, quia secundum multitudinem  dolorum in corde eius letificauerunt consolationes tue, Deus, animam ipsius. Dies enim super dies eius adiicies, et appones paupertati diuitias, et dierum longitudinem senectuti. Quique terrigene et filii hominum, audite quam magnificata sit misericordia Domini super nos. Si enim Iob et aliis seruis suis temporalia bona Dominus duplicauit; sperandum est in eo qui spes nostra est, quia tempore gratie pleniore mensura suam nobis gratiam largietur. Mensuram, inquit, plenam, et confertam, et coagitatam, et supereffluentem dabit in sinum uestrum [62 1Kb] . Mensura Domini sine mensura, et modius  eius sine modo est. Hac mensura mensurabit discipulis suis dicens: Qui reliquerit patrem, aut matrem aut uxorem, aut filios, aut domum, aut agros propter me, centuplum accipiet, et uitam eternam possidebit [63 1Kb] . uis uidere, quomodo exuberat et supereffluit hec mensura? Misericordie eius non est finis, et misericordia eius permanet in eternum [64 1Kb] et ultra. Sequitur:

uixit autem Iob post hec, etc. Pater misericordiarum et Deus totius consolationis, filium, imo seruum ab exsilio miserie reuertentem, et leua supportat et dextera complectitur; et in temporalibus eum sustentans et promouens ad eterna, ut possit cantare cum sponsa: Leua eius sub capite meo, et dextera ipsius amplexabitur me [65 1Kb] . Per dexteram  siquidem significatur eterna uita, sicut Propheta commemorat: Delectationes in dextera tua usque in finem [66 1Kb] . Una itaque manu Dominus seruo suo Iob accumulans diuitias et honores, altera longitudinem dierum apponit, quia sicut scriptum est: In leua eius diuitie et honor, et in dextera eius longitudo dierum [67 1Kb] . Et nota quod dicit: Post flagella hec. Ex magna nimirum diuine gratie dispensatione precessit afflictio, ut post merorem gaudium, post naufragium portus, post laborem requies, dulcedo post amaritudinem, post persecutiones prosperitas gratius arriderent. Porro ideo super dorsum iusti, qui positus est inter malleum et incudem, de permissione diuina fabricant peccatores, ut post  dies malos, quibus afflictus et humiliatus est, plenior letitia subsequatur, sicut Propheta dicit: Letati sumus pro diebus quibus nos humiliasti, annis quibus uidimus mala [68 1Kb] . Iuxta Sapientis uerbum: Ante ruinam exaltatur cor [69 1Kb] ; et econtrario gloriam precedit humilitas. Humilitas enim uia est ad exaltationem, dolor ad gaudium, persecutio ad felicitatem, ad risum gemitus, mors ad uitam. Flagellat itaque Dominus suos, ne flagellentur in posterum; et temporaliter eos punit, ne eternaliter puniantur. Legitur in libro Regum [70 1Kb] , quia cum Salomon edificaret templum Domini, lapides omnes extra tunsi fuerunt, ut in edificatione templi sine sonitu mallei ponerentur. Sancti enim per flagella tunduntur temporaliter, ut in edificio celestis Ierusalem, que  edificatur ut ciuitas [71 1Kb] sine flagello discipline, sine penitentie gemitu caritatis glutino uniantur. In alia siquidem uita inter ardores sempiternos non est locus ueniam promerendi, quia in inferno nulla est redemptio; nec homini in peccatis mortuo relinquitur hostia pro peccato. Christus semel mortuus est, iam non moritur [72 1Kb] , non crucifigitur iterum sanguisque quem in remissionem peccatorum semel fudit, iterum non fundetur; nec bibent ex eo omnes peccatores terre, quia ex quo de terra exempti sunt, si culpam secum detulerint mortalem, neque  mors, neque sanguis Christi proderit eis ad salutem. Sequitur:

Et uidit filios suos, etc. Uniuersas felicitates hominum mors concludit, quia cum predicaueris fidem Abrahe, pietatem Ioseph, caritatem Moysi, fortitudinem Samsonis, zelum Phinees, uirtutem Dauid, Elisei miracula, prudentiam et diuitias Salomonis, semper extrema gaudii luctus occupat [72* 1Kb] , finemque historie finis hominis facit, atque omnium una est conclusio: Et mortuus est. In eo autem quod senex et plenus dierum mortuus est Iob, notandum est quod quidam moriuntur dierum uacui, quidam pleni. uacuus dierum moritur, qui in uita sua uanitatibus huius mundi inseruiens uite eterne merita moriendo secum non detulit. Plenus uero  dierum migrauit a seculo, qui operam uirtutibus dedit, qui impleuit desiderium suum ex ipsis, et sic dies consummauit transitorios, ut in futura uita dies eternitatis inueniat. Bonum siquidem est bene uiuere, sed longe melius bene mori. Non tamen bene moritur, qui bene non uixerit. Aliqui desiderant mori potius quam ad uirtutes conuerti, quorum finis interitus est [73 1Kb] . Horum siquidem finem Samson, succensis caudis uulpium presignauit [74 1Kb] . Eorum enim finis deputatus est illi igni, qui preparatus est diabolo et angelis eius [75 1Kb] . Sunt plerique, qui nolentes bene uiuere, desiderant bene mori; sciunt enim quod pretiosa est in conspectu Domini mors sanctorum eius [76 1Kb] , sciunt quia, cum dederit dilectis suis somnum, ecce hereditas Domini [77 1Kb] ; sciunt quia  beati mortui, qui in eo moriuntur [78 1Kb] . Nolunt tamen esse laborum participes cum eis, quibus Dominus dicit: uos estis, qui permansistis mecum in tentationibus meis [79 1Kb] . uolunt conregnare, sed commori nolunt Christo [80 1Kb] .

Talis erat Balaam ariolus, qui considerans castra filiorum Isrel, et eterne beatitudinis repromissionem eis a Domino factam intelligens dicebat: Moriatur anima mea morte iustorum, et fiant nouissima mea horum similia [81 1Kb] ; finem eorum appetens gloriosum, labores abhorrebat, quibus gloriam merebantur. uerumtamen non metes, nisi semines [82 1Kb] ; non apprehendes brauium, nisi curras [83 1Kb] ; non regnabis, nisi milites; non gaudebis, nisi doleas; non  coronaberis, nisi pugnes [84 1Kb] . Putasne, quod aliquis et in uita presenti gaudeat et futura? si tamen dici debet gaudium, quod turbatur assidue, et amaritudine respergitur. Nimis delicatus es, si utrumque presumis; uti seculo et frui Christo: presentis mundi delicias capere, et nichilominus celestis glorie diuitias obtinere. Audi quid dictum sit illi diuiti in Euangelio, qui cruciabatur in flamma et lingue ardentis refrigerium postulabat: Fili recordare, quia recepisti bona in uita tua, et Lazarus similiter mala [85 1Kb] . O quam similiter dissimiles merito  possumus reputare insanos sanctissimos reges et prophetas, apostolos et martyres, confessores, teneras etiam ac delicatissimas uirgines, qui omnes spretis diuitiis et conculcatis deliciis huius mundi, se ipsos obtulerunt pro Christo tribulationi et morti, si gloriam, quam adepti sunt in angustia et dolore, potuerunt in diuitiis et uoluptatibus obtinere! Subtrahe igitur, amantissime princeps, et furare tibi aliquid singulis diebus de huius mundi uoluptatibus. Ingredere penitentie uiam; nec tibi uideatur austerum, si ea prudenter omittis, que inaniter placuerunt. Nihil moleste potest sustineri in hac morte uitali, quod celestibus gaudiis ex equo respondere sufficiat. Non enim sunt condigne passiones huius seculi ad futuram gloriam, que reuelabitur in nobis  [86 1Kb] . Florem nostre iuuentutis immolauimus mundo, saltem fecem senectutis immolemus Altissimo, et residuo breuis ac misere uite nostre, regnum emamus eternum. Regnum enim Dei tanti est, quantum pro eo ex desiderio cordis offers; atque iuxta uerbum Apostoli: Quod leue est et momentaneum tribulationis nostre, immensum glorie pondus operatur in nobis [87 1Kb] . In eo autem grates uberrimas refero  Regi regum, quia uiros diligitis litteratos, quia sacre Scripture libenter intenditis, et quadam diuinitatis imagine humiliatis superbos, humiles exaltatis, populis uobis a Domino commissis salutem et quietem zelatis, uiduis et pupillis uos affabilem exhibetis et mitem, religiosos et pauperes benigne recipitis, imo preparationem cordis eorum audiuit auris uestra, et quasi presagiendo necessitates eorum, ipsos in benedictionibus uestris preuenitis. Hodie propter hoc specialiter usque ad remotissimas nationes eleemosynas uestras enarrat omnis ecclesia sanctorum. Agite igitur, dum licet, dispergite, date pauperibus, nec huius rei procurationem uestris heredibus committite. Deterrere uos possunt exempla multorum. Eleemosynis proprie manus uobis  scalam et ascensorium erigatis ad illam supernorum ciuium mansionem, in qua est pax eterna, quies impermutabilis, gaudium quod non deficit, lumen quod non exstinguitur, gloria que non transit; quam nobis et uobis preparare et prestare dignetur Altissimi Filius iehsu Christus, qui cum Patre et Spiritu sancto triumphat et regnat per omnia secula seculorum. Amen.





CONTRA PERFIDIAM IUDAEORUM.



CAP. I. Prefatio, in qua ostendit disputationem cum Iudeis et hereticis esse arduam et periculosam.


Querelam in tuis litteris longam et anxiam texuisti, quod Iudeis et hereticis circumseptus iugiter impugnaris ab iis, nec sacre Scripture auctoritates habes in promptu, quibus possis calumnias eorum refellere, prestigiosisque ipsorum uersutiis respondere. Oportet equidem, teste Apostolo, hereses esse et schismata ut qui probati sunt manifesti fiant [88 1Kb] . Ideo et etiam Iudeis uita hodie indulgetur, quia capsarii nostri sunt, dum ad assertionem nostre fidei prophetas circumferunt, et legem Mosaicam. Nec solum in eorum codicibus, sed in uultibus eorum Christi legimus passionem. Propterea ueritas de Patre loquitur in Psalmo dicens: Deus ostendit  mihi [89 1Kb] , etc. Utinam nemo qui exercitatos non habeat sensus cum heretico disputet aut Iudeo! Nam propter disputationes illicitas et incautas uirulenta heresum seges circumquaque siluescit. Dum hi, qui ignorant et errant, uolentes obstruere os loquentium iniqua, ponunt lucem tenebras et tenebras lu-cem [90 1Kb] , et dum alios a suis uolunt releuare erroribus, se ipsos in deteriora precipitant. Absurdum enim est de Trinitate in triuiis disputare, et eternam Filii genituram in materiam scandali, et in arenam  publice contentionis extrudere. Ideo Iustinianus, Christianissimus imperator, generali sanctione constituit, ne de summa Trinitate et fide Catholica disputetur. In lege etiam Domini lapidatur bestia, que tetigerit montem, puteus operiri precipitur [91 1Kb] , prohibentur spargi margarite porcis et sanctum dari canibus [92 1Kb] .

uerbum angeli est ad Tobiam: Sacramentum regis [93 1Kb] , etc. Disputatio enim de sacramento corporis et sanguinis Christi, et de ceteris fidei nostre articulis plena discriminis est. Loqui autem de spe et caritate et ceteris donis spiritualibus, de rerum etiam creatione et gubernatione, et in his enarrare Dei magnalia quibuscunque libet et licet. Salomonis etiam sententia est, ut sentiamus de Domino  in bonitate, et eum in cordis simplicitate queramus [94 1Kb] . Propterea non est cum eis disputandum, qui subuersionem fidei molientes, semper in inficias currunt, et aquas Siles que cum silentio ibant, aquas contradictionis efficiunt [95 1Kb] . De talibus loquens Apostolus in prima ad Timotheum Epistola dicit [96 1Kb] : Si quis non acquiescit sanis sermonibus Domini, etc. Noli ergo cum Iudeo uel heretico disputare. Esto ad tempus, sicut homo non audiens et non habens in ore suo redargutiones [97 1Kb] . Si enim  in theatrum pugne uulgaris solus et inermis intreas, imminet tibi periculum si succumbas. Si autem uiceris inimicum crucis Christi, non ideo conuertetur ad cor; sed eo ipso pertinacior subterfugia captabit, deprauabit Scripturas, nolet intelligere ut bene agat [98 1Kb] , quia in maleuolam animam sapientia non intrabit [99 1Kb] . Os heretici maledictione, et amaritudine, et dolo plenum est, et ambulans in magnis et in mirabilibus super se [100 1Kb] , scrutatur alta Dei, atque perniciosa indagine rationem inuestigat eorum, que supra rationem sunt. Cum B. Gregorius dicat [1 1Kb] , fidem non habere meritum, cui humana ratio prebet experimentum. Multa itaque uerbositate defluit, et relinquens rectas sacri eloquii semitas, et transgrediens terminos, quos posuerunt patres nostri,  currit in adinuentionibus suis, et contra Deuteronomii [2 1Kb] interdictum plantat sententiarum et uerborum siluam iuxta altare Domini Dei nostri. Fabricator itaque mendacii et cultor peruersorum dogmatum cogitat incogitabilia, ineffabilia fatur et loquitur que non licet homini loqui [3 1Kb] . Apud tales paschalis agnus in aqua decoquitur [4 1Kb] , nec residuum eius igne comburitur, franguntur ossa eius de quo scriptum est: Os non comminuetis ex eo [5 1Kb] . Spiritui gratie contumelia fit, et sanguis testamenti conculcatur ignominiose, ossaque regis Idumee in cinerem rediguntur [6 1Kb] . Quod autem disputare affectas cum Iudeis, ut eos conuincas et conuertas ad fidem, eo ipso te minus approbo, quia uerberas erem, te  stulto et inani studio consumens. Deus equidem posuit eis terminum, quem preterire non poterunt. Nondum uenit hora eorum, sed ipsos excecauit ad tempus, donec ad fidem gentilitas conuertatur. Hinc est quod per Isaiam loquitur dicens: uade et exceca cor populi huius, etc. [7 1Kb] Et in eodem: Quis cecus [8 1Kb] , etc. Nuntios prophetas et apostolos uocat. Teste autem Apostolo: Cecitas ex parte iam contigit in Isrel [9 1Kb] . Cum enim quidam eorum susceperint fidem, reliqui adhuc in sua obstinacia perseuerant. Restat itaque ut intret ad fidem plenitudo gentium [10 1Kb] : et tunc reliquie Isrel salue fient [11 1Kb] . Mihi consiliosius uideretur fidei nostre ad tempus dissimulare iniuriam, quam cum populo dure ceruicis atque pertinacie uere bestialis certamen inire,  et citra omnem spem futuri prouentus mittere se in anime fideique discrimen. Quia tamen lamentabili querela deploras te ab hereticis et Iudeis obsessum, nec habere ad manum, unde possis eorum machinamenta elidere: quod scio, non inuideo tibi. Cum enim, iuxta B. Petri edictum, unumquemque oporteat reddere rationem de fide et spe que in eo est [12 1Kb] ; expedit ut de singulis fidei articulis in expedito habeas, unde Iudaice fraudis obstinacia retundatur, tueque partis assertio tota legis ac prophetarum  testimoniis roboretur. Qualiter autem uersutiis et blasphemiis hereticorum te uel Catholicum quemlibet oporteat contraire, credo me in libro, quem De fide intitulaui, plenius intimasse.



CAP. II. Testimonia legis et prophetarum de trinitate et unitate in Deo.

Propositi nostri est non intexere de sancta Trinitate et indiuidua unitate tractatum, sed eas duntaxat legis ac prophetarum sententias et auctoritates inducere, quibus aduersarii orthodoxe fidei confutentur, edificetur turris Dauid, et salutis propugnacula erigantur [13 1Kb] . Quia ergo in uno Deo trinitas, et in tribus personis unitas scandalum Iudeis incutit et horrorem, quod Deus sit unus et trinus,  Domino dante, assertione irrefragabili conuincemus. Loquitur Iudeorum legislator, et ait: Audi, Isrel! Dominus Deus tuus, Deus unus est [14 1Kb] . Et Dominus in persona sua: Ego Dominus firmans celos. Deus solus extendi celum et firmaui terram [15 1Kb] . Et in Isaia: Ego Dominus firmans celos, solus stabiliens terram, et nullus mecum [16 1Kb] . Item Moyses in Deuteronomio: Scito hodie, et cogita [17 1Kb] , etc. Et in eodem: Solus dux eius fuisti, et non erat cum eo Deus alienus [18 1Kb] . Sic autem testimonio B. Hilarii, Deus unus est, quod non solitarius. Nec enim unitas euacuat trinitatem, nec aliqua trinitati solitudo preiudicat. Nimirum Deus in sacro eloquio sic esse, sic loqui, aut aliquid creare dicitur, quod nunc una persona,  nunc due, nunc uero tres apertissime designentur, Audi unam: Ego Dominus Deus, qui impleo celum et terram, et omnia que in eis sunt [19 1Kb] . Audi Patrem in Ieremia loquentem de Filio: Si stetissent, inquit, in substantia mea [20 1Kb] , etc. Et subiungit: Quis stabit in substantia mea, et uidebit uerbum meum? De hoc uerbo Dauid propheta testatur: Eructauit cor meum uerbum bonum [21 1Kb] . Et Ioannes euangelista: In principio erat uerbum [22 1Kb] . Dei idem est dicere et facere; sicut scriptum est: Dixit et facta sunt, mandauit et creata sunt uniuersa [23 1Kb] . Filius itaque Dei uerbum, Dei uirtus, Dei sapientia est. In eo, ut in sapientia sua, ut in principio omnium rerum fecit omnia Deus, sicut scriptum est: In principio creauit Deus celum et terram [24 1Kb] . Hec est Sapientia Dei que in  libro sui nominis eternam generationem suam protestatur, et dicit: Ego ex ore Altissimi prodii, primogenita ante omnem creaturam [25 1Kb] . Et idem: Dominus possedit me [26 1Kb] , etc. Cum ergo ante mundi creationem nichil esset quod non esset Deus, quomodo iam generata erat hec sapientia? Quomodo per eam omnia creabantur? Aut confitebitur Iudeus illam sapientiam Deum et a Deo esse genitam, et sic esse Filium, aut mentiens dicet sacram Scripturam in se continere mendacium. Christianus  autem recognoscat sapientiam Dei, per quam ipse omnia facit, idem esse Filium Dei. Nec absurdum est, si Deus Filius genitus sit a Deo Patre, sicut si generetur splendor a sole, imo etiam qui eternam generationem Filii ex Patre, et temporalem ex matre non credit, sententiam prophetice maledictionis incurrit. uerbum enim prophete est: ue qui dicit Patri: Quid generas? et matri: Quid parturis [27 1Kb] ? Et ut hoc de Filii generatione intelligas, audi Deum Patrem in eodem Isaia loquentem.



CAP. III. Testimonia legis et prophetarum de Patre et Filio.

De eterna Filii generatione per Isaiam loquitur  Deus Pater: Nunquid ego, qui alios parere facio, ipse non pariam, dicit Dominus? Si ego qui generationem aliis tribuo, sterilis ero [28 1Kb] ? Et in Psalmo loquitur Filius dicens: Dixit Dominus ad me; Filius meus es tu, ego hodie genui te [29 1Kb] . Dies Domini eternitas. Unde et hodie significat ab eterno. Et idem: In splendoribus sanctorum ex utero ante Luciferum genui te [30 1Kb] . Ille enim qui erat splendor et illuminatio sanctorum, qui futuri erant, hodie, id est eternaliter generatus est ex utero, de occulta substantia Patris. De generatione Filii loquitur Isaias dicens: Generationem eius quis enarrabit [31 1Kb] ? Sicut ergo lumen de lumine, sic Filius est de Patre. Unde et Psalmista: Quoniam apud te est fons uite, et in lumine tuo uidebimus lumen [32 1Kb] . Quia uero Deus Filium  habet, quidam psalmi pretitulantur: Pro occultis Filii, quorum uerba nulli conuenire possunt, nisi Filio Dei, ut in psalmo nono Confitebor, et in Eructauit, Canticum pro dilecto [33 1Kb] . Et in psalmo Deus noster refugium et uirtus, Pro arcanis [34 1Kb] . Audi Patrem in Osee loquentem de Filio et dicentem: Saluabo eos in Domino Deo ipsorum [35 1Kb] . Dicat mihi Iudeus: Quis est ille Deus quem Deus uocat Deum et Dominum Hebreorum [36 1Kb] ? Et in Genesi: Pluit Dominus a Domino sulphur et ignem, et subuertit Sodomam et Gomorrham [37 1Kb] . Quis est Deus qui a Domino pluit, nisi Filius a Patre? uel alium Deum, qui a Deo pluit. Ostende, Iudee, uel recognosce nobiscum, quod Filius faciat et disponat uniuersa cum Patre. Et in psalmo: Dixit Dominus  Domino meo [38 1Kb] . Et in Genesi: Dixit Dominus ad Iacob: Surge et ascende in Bethel, fac ibi altare Deo illi, qui apparuit tibi cum fugeres a facie fratris tui [39 1Kb] . Et in Exodo: Dominus ad Moysen: Quoadusque non uultis audire mandata mea? Nonne Dominus Deus dedit uobis istum diem Sabbati [40 1Kb] ? Loquitur Dominus, et dicit a Deo datum diem Sabbati: Homo dure ceruicis, indica mihi Dominum illum de quo precipit Deus patriarche Iacob, ut faciat ei altare. Quod enim Deus sit qui loquitur cum Iacob, et qui  cum eo luctatur, et non angelus, probo tibi. Cum enim querat Iacob nomen eius, ille respondet: Cur queris nomen meum quod est Mirabile [41 1Kb] ? Hoc angelo conuenire non potest. Item in Osee loquitur Dominus, dicens: Iacob locutus est nobis in Aram [42 1Kb] . uerba sunt Dei, non angeli. Item in Psalmo: Sedes tua, Deus, in seculum seculi. Dilexisti iustitiam et odisti iniquitatem; propterea unxit te Deus oleo letitie [43 1Kb] . Hunc Deum cuius est sedes in seculum seculi, hunc ipsum unxit Deus, testimonio prophete, pre participibus suis. Et quis Deus unxit Deum nisi Pater Filium? Ille qui unctus est a Deo, aut Deus est, aut homo. Si Deus est, ergo Deus a Deo unctus est; si homo est, et sedes eius in seculum seculi. uide si sit uel fuerit homo preter  Christum cui conuenire hoc posset? Propheta uero hec duo iungit; quod ipse sit Deus et sedes eius in seculum seculi. Audi in Osee Patrem loquentem de Filio: Saluabo eos in Domino Deo ipserum [44 1Kb] . Qui loquitur Deus est. Ipse autem saluat in Domino Deo. Quis est Deus qui saluat in Deo, nisi Pater in Filio? Nunquid, o Iudee, fecit Deus sine sapientia sua, quem nos Dei Filium appellamus? Deus sapientia fundauit terram. Quid ergo abhorres nomen, qui denegare non potes sapientiam Dei.



CAP. Iu. Testimonia legis ac prophetarum de Spiritu sancto.

Spiritum Dei omnis sacra Scriptura annuntiat. Audi Isaiam: ue, filii desertores, dicit Dominus!  fecistis consilium et non est meum, nec per spiritum meum [45 1Kb] . Et idem: Descendit, inquit, spiritus a Deo [46 1Kb] , etc. Dauid: Et irritauerunt spiritum Domini [47 1Kb] . Aggeus: Quapropter ego sum uobiscum, dicit Dominus [48 1Kb] , etc. Isaias: Occurrerunt et cerue [49 1Kb] , etc. Zacarias: Sermones meos [50 1Kb] , etc. Dauid: Quo ibo a spiritu tuo [51 1Kb] ? Et Dominus in Zacaria: Imponam spiritum meum super semen tuum [52 1Kb] . Et idem: Hoc est uerbum Domini in manu Zorobabel [53 1Kb] , etc. Dauid: Emittes spiritum tuum et creabuntur [54 1Kb] . Isaias. Non angelus, neque nuntius [55 1Kb] , etc. Et in libro Sapientie: Spiritus est qui fecit me [56 1Kb] .



CAP. u. Testimonia legis ac prophetarum de Trinitate.

 Ut autem tota Trinitas innotescat, audi Moysen in Genesi dicentem: In principio fecit Deus celum et terram [57 1Kb] . Quod dicitur fecit, substantie indicat unitatem. Cum autem dicitur, in principio Deus, in Filio Pater creasse intelligetur. Nec enim erat principium illud aliud, quod non esset Deus. Cum additur: Et Spiritus Domini ferebatur super aquas, tota Trinitas patenter exprimitur. Nota etiam Deum premisisse hoc uerbum: Faciamus hominem ad imaginem et similitudinem nostram [58 1Kb] . Cum dicitur, faciamus ostenditur in personis pluralitas. Non  enim dixit Deus angelis, faciamus, cum ipsi factores et creatores non sint, nec homo faciendus erat ad similitudinem angeli. De illo ergo dicit, faciamus, ut insinuet Trinitatem. De ipso dicit Moyses, fecit, dixit, uidit, ut exprimat in tribus eiusdem substantie unitatem. Item in Genesi legitur quod Abraham tres uidit et unum adorauit, dicens: Si inueni gratiam in conspectu tuo, ne transieris seruum tuum [59 1Kb] . Premisit quia tres erant; et ad tres quasi ad unum loquitur, cum dicit: Domine, ne transeas seruum tuum. Et ibidem: Afferatur aqua et lauentur pedes uestri. Ecce plures: Et apposuit eis mensam, et manducauerunt. Et in his personarum pluralitatem insinuat. Cum uero subiungit: Reuertens ueniam ad te tempore isto, uita comite, unum esse  declarat. Sequitur: Surgentes autem inde, ibant, etc. Ecce adhuc tres. Et subiungit: Dixit autem Dominus: Num celabo ego puero meo Abrahe que Sodomis facturus sum? In omnibus his et tres ad Abraham loquuntur et unus, et Abraham ad tres loquitur et ad unum. Et in omnibus habes mysterium Trinitatis et unitatis expressum. Cum autem Dei digitus in sacro eloquio sit uirtus Dei, tres trium digitorum nomine et numero designantur. Unde et Isaias: Quis appendit tribus digitis molem terre [60 1Kb] ? Quid per tres digitos potest designari, nisi trinitas personarum? Nam et in Exodo digitus Dei, dicitur uirtus Dei. Dicunt enim magi Pharaonis: Digitus Dei est hic [61 1Kb] . Dicant ergo Iudei nobiscum, uel saltem cum magis Pharaonis Spiritum sanctum  digitum Dei esse. Noster equidem Messias in Euangelio dicit: Si in digito Dei eiicio demonia, profecto uenit in uos regnum Dei [62 1Kb] . Tres uero digitos tres personas profitemur in Deo. In Aggeo itaque propheta Patrem et Filium, et Spiritum sanctum uerba Domini manifeste exprimunt, cum dicit: Ego sum uobiscum [63 1Kb] , etc. Ecce Pater, et uerbum eius, et Spiritus. Item Psalmista: Emittet uerbum suum, et liquefaciet ea, flabit Spiritus eius et fluent aque [64 1Kb] . Et illud: uerbo Domini celi firmati sunt, et spiritu oris eius omnis uirtus eorum [65 1Kb] . Et in Isaia: Dixit uir cui constitutum est de Christo Dei, etc. Ecce tria, Dominus, sermo, et Spiritus: Pater, uerbum et Spiritus sanctus scilicet. Unde in Ieremia:  Dixi: A, a, a, Domine Deus. Ipsi dicunt ad me: Nunquid per parabolas loquitur iste [66 1Kb] . Ter suspirat et inuocat Trinitatem. Supponens uero singulariter, Domine Deus, indicat unam trium personarum substantiam. Simile est quod in Isaia uox angelorum audita est laudantium Deum atque dicentium: Sanctus, sanctus, sanctus [67 1Kb] . Illa triplex repetitio significat Trinitatem. Subiungens autem, Dominus Deus Sabaoth, insinuat unitatem. Et in Psalmo: Benedicat nos Deus, Deus noster, benedicat nos Deus [68 1Kb] . Nugatoria esset triplicatio huius nominis,  si non contineretur in causa mysterium Trinitatis. Aggeus etiam propheta Trinitatem satis aperte declarat, dum in eo Deus Pater loquitur de Spiritu dicens, et Filio suo: Spiritus meus, in medio uestri [69 1Kb] . Ecce Pater et Spiritus eius. Et subiungit: Quia ecce commouebo celum et terram, et ueniet Desideratus cunctis gentibus. Et ecce Filius. In Psalmo: Benedictus qui uenit in nomine Domini, Deus Dominus et illuxit nobis [70 1Kb] . Hic apertissime liquet quod Deus in nomine Domini uenit. uerba etiam hominis hec sunt: Misit de summo et accepit me [71 1Kb] . Et: Beatus quem elegisti et assumpsisti [72 1Kb] . Isaias et Trinitatem in Deo et humanitatem in Filio manifeste declarans, in persona Dei Patris loquitur dicens: Ecce, inquit, Puer meus, suscipiam eum, etc.  [73 1Kb] . Isaias in persona Filii: Ego primus et ego nouissimus, etc. [74 1Kb] . Quis hoc unquam ueraciter dicere potuit, nisi Deus, qui tamen est a spiritu Dei missus? Et in eodem: Spiritus Domini super me, etc. [75 1Kb] . Hic habes et spiritum, et eum cuius est spiritus, et eum qui Spiritu sancto est unctus. Christus in libro Sapientie legens testatur hanc prophetiam ea die in se ipso completam [76 1Kb] . In omnibus his natura Patris, et Filii, et Spiritus sancti manifestissime declaratur, ut expressius habeas pluralitatem personarum, unitatem in Deo. Scias quod in Hebreo Deus interdum dicitur El et Adon: quod Deus uel Dominus singulariter sonat propter diuine substantie unitatem. Interdum uero Eloi et Adonai pluraliter ponitur, et pluralitatem indicat personarum  [77 1Kb] . Singulariter ponitur in exemplo Geneseos, quod premisimus, ubi dicitur: Locutus est Dominus ad Iacob: Surge [78 1Kb] , etc. Hic et nomen Dei, et actus eius profertur singulariter in Hebreo. Cum autem dicitur: Et edificauit ibi altare et appellauit nomen loci, Domus Dei [79 1Kb] . Ibi apparuit ei Deus, hic et Deus et apparuit in Hebreo pluraliter profertur. Ibi enim dicitur Eloim, et inglu dicitur, quod pluraliter significat, apparuerunt. Si enim singulariter, loqueretur, El et ingla que singularia sunt, posuisset. In libro etiam Samuelis, Dauid laudans Deum sic ait: Que est autem, ut populus tuus, gens in terra [80 1Kb] , etc. Hic Deus, et iuit, pluraliter in Hebreo dicuntur Eloim et alon, que pluralia sunt, et significant  personarum pluralitatem; ala enim singulare est. Redimeret uero et sibi singulariter proferuntur propter substantie unitatem. Item Ieremias [81 1Kb] : Dominus autem Deus uerus est Deus uiuens et rex sempiternus, ponuntur singulariter, in quo substantie unitas indicatur. Item Moyses in Deuteronomio: Scito hodie, et cogita quod Dominus ipse Deus, et non sit alius [82 1Kb] . Ibi Dominus sicut in Latino, sic singulariter in Hebreo ponitur. Ubi uero hic dicitur Deus, ibi Eloim quod pluraliter sonat in Hebreo profertur. Et ne plurali appellatiuo plures substantie  possent intelligi, adiungitur, et non sit alius. Que necessitas aut que ratio apud Hebreos hanc socialem coniunctionem singularitatis et pluralitatis pariter introduxit, nisi quia uolebat Deus et abscondi ad tempus et in suo reuelari tempore mysterium Trinitatis? Preterea illud nomen Dei, quod in secretis secretorum apud Iudeos ineffabile est, et tetragrammaton dicitur, licet quatuor figurarum, trium tantummodo elementorum Io, he, uaf, he; he, namque bis ponitur. Si ergo diligenter hoc nomen inspicias; trinum est in Hebreo et unum. Nam si tantum primam et secundam litteram coniunxeris, scilicet, Io, et he, unum Dei nomen in Hebreo efficitur. Si uero secundam et tertiam simul ponas, id est he et uaf, habes alterum Dei nomen. Si autem  copulaueris tertiam litteram atque quartam, id est uaf et he, habes et tertium. Rursus si omnes simul in ordinem coniunxeris, tantum inuenies nomen unum. Qui ordinauit, ut essent tria nomina, unum nomen ipse te intelligere uoluit in tribus personis eiusdem substantie unitatem. Item in Numeris [83 1Kb] Dominus ad Moysen dicit: Loquere Aaron et filiis eius, etc. His benedictionibus sacerdos aliis benedicens protensas ante uultum suum palmas utrasque tenebat. Cum uero dicebat Dominus, quod Hebraico illo quod supra diximus trino et uno nomine exprimebant, tres digitos priores, id est pollicem et indicem atque medium utriusque manus rectum et altius erigebat, et dicto ita Domino digitos remittebat,  ut prius. Quid per trium digitorum eleuationem melius, quam Trinitatis excellentia mystice intelligi potest? Nota etiam quod in hac benedictione tam solemni, formam crucis sine qua nulla benedictio fit, apud Christianos signanter expressa est. His tribus digitis, sicut prelibatum est, appenditur moles terre, digitumque Dei, id est Spiritum sanctum quem Iudei pertinaciter negant, magi Pharaonis confessi sunt. Mysterium sancte Trinitatis tres solemnitates in Exodo exprimunt [84 1Kb] , solemnitas azymorum, solemnitas primitiarum et solemnitas fructuum collectorum. In Deuteronomio [85 1Kb] etiam eedem solemnitates precipiuntur. Prima festiuitas azymorum, secunda hebdomadarum et tertia tabernaculorum. In Pascha immolatur. In  Pentecoste datur Spiritus sanctus. In scenopegia paterne maiestatis potentia declaratur. Quare diligentius a Iudeo qualiter intelligat uerba illa Ieremie [86 1Kb] prophete: Peruertistis uerba Dei uiuentis, Domini exercituum Dei uestri. Ne enim cogatur Trinitatem manifeste confiteri, ibidem uerba Dei peruertit. Dicit enim Hieronymus in Prologo super Genesim, quod hec uerba que ibi in Ieremia leguntur, Latini et Greci codices non habent. Hebrei uero in suis uoluminibus ista contra se legunt, et uelint nolint, sacramentum Trinitatis annuntiant. Sunt quam plura alia testimonia de personarum  Trinitate, que septuaginta Interpretes non transtulerunt, cum tamen essent in Hebraica ueritate. Nam, sicut beatus Hieronymus in Prologo super Genesin dicit, ipsi de Patre et Filio et Spiritu sancto multa, aut omnia tacuerunt, aut aliter transtulerunt, quod prudenter egisse dicuntur, ne Ptolomeus unius Dei cultor ad cuius petitionem transferebant, plures deos esse presumeret. Noluerunt etiam fidei arcana uulgare; ideo, cum in Isaia septuaginta Interpretes inuenissent de paruulo nato et nobis dato, quod uocaretur admirabilis, consiliarius, Deus fortis, pater futuri seculi, princeps pacis [87 1Kb] , istorum nominum maiestate perterriti, non sunt ausi hunc puerum appellare Deum, sed magni consilii Angelum, quod in Hebraico non habetur.



CAP. uI. Rationes et auctoritates de fide sancte Trinitatis.


Aliqua induximus ad confutationem et confusionem Iudei, nunc de Trinitate aliqua inducamus ad edificationem et solatium Christiani. Ioannis euangeliste qui in sinu Saluatoris celestis sapientie fluenta potauit [88 1Kb] uerba hec sunt: Tres sunt qui testimonium dant in celo: Pater, uerbum et Spiritus sanctus, et hi tres unum sunt [89 1Kb] . uerba etiam Christi in Euangelio hec sunt: Spiritus qui a Patre procedit [90 1Kb] , ipse de meo accipiet; in quo Spiritum sanctum a Patre et Filio procedere apertissime docet. Iterum Doctor gentium Trinitatem insinuans dicit: Quoniam ex ipso, et per ipsum, et in ipso  sunt omnia [91 1Kb] . Pater ex quo omnia, Filius per quem omnia, Spiritus sanctus in quo omnia. Idem Apostolus: Ex Deo, coram Deo, in Christo loquimur [92 1Kb] . Ipse etiam qui ueritas est, in Euangelio dicit: Ite, baptizate omnes gentes in nomine Patris, et Filii et Spiritus sancti [93 1Kb] . Si ergo Iudeus inficiari non potest, quin sapientia et bonitas Dei semper fuerint cum eo, et ipse nunquam sine illis; quis de Trinitate dubitet, cum sapientia Dei eius et Filius, et bonitas Dei ipsius Spiritus appelletur? Intelligis quod in mente hominis sunt ratio, memoria et uoluntas, et hec tria sunt una mens; nullum tamen illorum est alterum; quia nec ratio memoria est, aut uoluntas, nec memoria uoluntas est aut ratio, nec uoluntas ratio est aut memoria. In eodem lacte  tres proprietates diuerse sunt, serum, caseus et butyrum. In sole tria diuersa, scilicet, corpus illud sphericum, calor et splendor, tria illa sunt unus sol, et nullum illorum est alterum. Simplex eremita cuidam Iudeo disputanti cum eo, et argumentanti: Pater est Deus, Filius est Deus, Spiritus sanctus est Deus; nec Pater est Filius, nec Spiritus sanctus est Filius, ergo Pater et Filius et Spiritus sanctus non est idem Deus, sic legitur fefellisse; tres plicas enim in cappa sua faciens dicebat: Hec plica est pannus, et hec, et tertia, nulla istarum plicarum est altera,  ergo iste tres plice sunt tres panni. Imo unus pannus. Sancta Trinitas tamen, non similitudinibus aut rationibus discutienda, sed amplectenda est fide. Transcendit eminentiam totius rationis humane, sed hoc de illa simpliciter sentiamus, quod sacra docent nos eloquia, ut cum Psalmista dicamus: Iuxta eloquium tuum da mihi intellectum [94 1Kb] . Domine, non ultra, non citra, non supra, non contra, sed iuxta.



CAP. uII. Testimonia prophetarum, quod Filius a Patre missus sit.

Quod autem Deus Dei Filius sit, qui pro nostra salute a Deo Patre missus est, ex his que in nostris et Iudeorum codicibus assidue leguntur, apertissime liquet. Nam in illa auctoritate quam premisimus,  ubi Sapientia Dei se ante omnia genitam protestatur, in fine uerborum concludit dicens: Et delicie mee esse cum filiis hominum [95 1Kb] . Specialiter enim delectatur in illa dilectione, quam nobis exhibuit, ut hominem redimeret homo factus. De eodem Ieremias propheta sic ait: Hic est Deus noster, et non estimabitur alius ab eo: hic omnem adinuenit uiam scientie et discipline [96 1Kb] . Et adiungit: Post hec in terris uisus est, et cum hominibus conuersatus est [97 1Kb] .



CAP. uIII. Testimonia quod Christus uenerit in carne.

Quod Christus de semine Abrahe nasceretur, Dominus in Genesi manifestat, dicens ad Abraham, et loquens: In semine tuo benedicentur omnes gentes  [98 1Kb] . Que gentes benedicte fuerunt in Isaac? Iudei? Nonne pre omnibus populis maledicti sunt a Domino et damnati? Quere ergo alium de semine Abrahe, in quo omnes gentes benedicantur, et non inuenies nisi Christum. Benedictionem omnium gentium dedit illi Dominus [99 1Kb] , et omnes in eo benedicti sunt a Domino, qui fecit celum et terram [100 1Kb] . De hoc semine dicit Isaias: Nisi Dominus Sabaoth reliquisset nobis semen, quasi Sodoma fuissemus, et quasi Gomorrha similes essemus [1 1Kb] . Hoc omnino de Isaac intelligi non potest. Qua enim potestate, qua scientia, qua uirtute nos ab aliquo peccato potuit Isaac liberare? In signum uero, quod Christus nasceretur de successione Abrahe, fecit Abraham seruum suum iurare super femur suum [2 1Kb] quod mandatum  eius impleret, de querenda Isaac uxore; iurans enim super Abrahe femur, intelligebatur iurare non in Abraham uel in Isaac, sed in eo qui erat de femore Abrahe nasciturus. In eiusdem fidei reuerentia ipse Abraham, Isaac, et Iacob [3 1Kb] , atque posteri eius circumcisionis signum spiritualiter acceperunt, ut ab aliis populis discerneretur populus, de quo ille cui reposita erat benedictio, nasceretur. Ideo Balaam in libro Numeri [4 1Kb] dicit: Orietur stella ex Iacob, etc. Quod etiam Christus de posteritate  Abraham nasceretur, habes in Deuteronomio [5 1Kb] ex uerbis Moysi ad populum sic loquentis: Prophetam de gente tua et de fratribus tuis suscitabit Dominus, etc. Hoc Iudei de Iosue, et non de Christo intellexerunt. Ut autem hoc de Christo et non de Iosue dictum scias, uide historie seriem, nec in aliquo dubitabis. Nam in monte Oreb petierunt filii Isrel paulo ante [6 1Kb] , ne ultra uocem Domini tam terribilem audirent, et ignem ne morerentur aspicerent. Ideo dicit Dominus ad Moysen: Prophetam suscitabo eis de medio fratrum suorum [7 1Kb] , id est de tribu Iuda. Illa enim tribus erat in medio aliarum tribuum constituta. Quod autem uocet eum prophetam, conuenit Christo. Iosue enim alicubi prophetasse non lego. Christus autem de se ipso dicit: Non est propheta  sine honore, nisi in patria sua [8 1Kb] . Ipse enim de passione, et resurrectione et ascensione sua, de uocatione etiam gentium, et fide Euangelii dilatanda [9 1Kb] , de excidio Ierusalem, et multa alia que euenisse certum est, prophetauit [10 1Kb] . Quod autem apponit similem Moysi, insinuat quod Christus, sicut Moyses et non Iosue, legem dedit. Iterum cum a Domino dicitur Moysi de Iosue: Ponam manum tuam super eum, et dabis ei precepta cunctis uidentibus [11 1Kb] , manifeste ostenditur quod Iosue Moyse minor esset, utpote cui Moyses manum imponeret. Cum uero superadditur: Si quid agendum erit, Eleazar sacerdos consulet Dominum [12 1Kb] , etc. Etiam Eleazaro inferior Iosue declaratur. Patet ergo, cum in Messia  benedicende sint omnes tribus terre, nec Moyse aut Eleazaro possit esse inferior, non ad Iosue, sed ad Christum uerba hec pertinere: Prophetam suscitabo eis de medio fratrum suorum similem sui [13 1Kb] . Sequitur: Et ponam [14 1Kb] , etc. Nemo qui recte sapiat hec ad Christum dubitet pertinere, maxime cum uerba eius spiritus et uita sint. Expressius simile habes in eo quod Dauid cogitanti edificare domum Domino Nathan propheta ei sub persona Domini loquens, ait: Cum completi fuerint dies tui [15 1Kb] , etc. Certum est quod Salomon patre uiuente regnauit. Quomodo ergo possunt Salomoni hec uerba conuenire: Cum completi fuerint dies tui et dormieris cum patribus tuis, suscitabo semen tuum [16 1Kb] . Id est, Salomonem filium tuum? Sed nec illud quod sequitur  conuenit Salomoni: Stabiliam thronum eius, usque in sempiternum [17 1Kb] ; quia cito finitum est regnum eius. Illud etiam a Salomone longe est: Misericordiam meam non auferam ab eo [18 1Kb] . Nam in tertio Regum hec uerba leguntur: Cum esset Salomon senex, deprauatum est cor eius per mulieres, ut sequeretur deos alienos. Colebat autem Salomon Astarten deam Sidoniorum, et Chamos deam Moabitarum, et Moloch idolum Ammonitarum. Igitur iratus est Dominus Salomoni, quod auersa esset  mens eius a Domino Deo Isrel [19 1Kb] . Ideo dicit Dominus: quia non custodisti pactum meum, disrumpens scindam regnum tuum [20 1Kb] . Nonne ergo ablata est ab eo misericordia Dei, quem apostatare permisit, et regnum eius scidit, et filio eius auferens, seruo dedit?



CAP. IX. Testimonia, quod Christus de Dauid nasceretur.

Quod autem Christus de Dauid nasceretur, habes ex testimonio Ieremie dicentis: Ecce dies ueniunt, dicit Dominus [21 1Kb] , etc. Tempore Ieremie mortui iam erant Dauid, Salomon, Ezechias, et omnes sancti, et iusti reges, nec inueniens, o Iudee, cui alii possit hoc conuenire quam Christo. Quod dicit: Ecce  dies ueniunt; hoc ad tuum Messiam, quem uenturum somnias, pertinere non potest. Iam enim transiit tempus, quod Messie uenturo propheta prefixit. Item Dauid: Iuraui Dauid seruo meo [22 1Kb] , id est immutabiliter et sine conditione promisi usque in eternum, preparabo semen tuum et sedem tuam in generationem et generationem. Hec Salomoni conuenire non possunt; sed Christo, qui regnaturus est in eternum.



CAP. X. Testimonia quod Christus de gentibus nasceretur.

Quod uero Christus de gentibus nasceretur, colligere potes ex uerbis Isaie dicentis: Emitte, agnum, Domine, dominatorem terre de petra deserti ad montem filie Sion [23 1Kb] . Desertum gentilitas: Ruth  uero, petra deserti [24 1Kb] ; eo quod fuerit Moabitis, quasi dicat: Ex te egredietur agnus, qui tollet peccata mundi et dominabitur uniuerso orbi. Ruth equidem de Booz genuit Obeth, Obeth Iesse, Iesse autem Dauid; de Dauid autem Christus [25 1Kb] . Audi iterum Isaiam apertius declarantem quod Christus uocaret ad finem Iudeos et gentes: Parum est ut sis mihi seruus ad suscitandas tribus Iacob [26 1Kb] , etc. Iterum Isaias diuinitatem Christi et humanitatem simul insinuat, in persona Dei Patris loquens: Ecce ego mittam in fundamentis Sion [27 1Kb] , etc. Nomine lapidis scilicet creature firme et stabilis humanitas innocentissima Christi designatur. In eo autem, quod dicit: Qui crediderit in eum, non confundetur  [28 1Kb] , uera diuinitas illius exprimitur. Si enim Christus homo esset, et non Deus, in eum credere idololatria esset. Si autem Iudeus ad litteram hoc intelligit aut credit, in lapidem et tanquam idololatra condemnabitur; aut hunc lapidem non credet, et testimonio prophete confundetur. Christus lapis angularis, reprobatus a Iudeis, duos populos, scilicet, Iudeum atque gentilem quasi duos diuersos parietes couniuit, sicut Psalmista commemorat: Lapidem quem reprobauerunt edificantes, hic factus est in caput anguli [29 1Kb] . Christi diuinitatem Isaias manifeste declarat:  Labor, inquit, Aegypti et negotiatio Aethiopie [30 1Kb] , etc. Cum hec, nec puro homini, nec Deo puro possint adaptari, aut ostendat Iudeus cui ista conueniant, aut mendacii prophetam arguat, aut eumdem esse Deum et hominem recognoscat. Saluator idem est quod Christus, quem ideo propheta dicit Deum absconditum. Prius enim absconditus fuit in sinu Patris, postea in utero matris, in presepio, in sepulcro, et etiam in sacramento altaris. Nec uerba hec Cyro regi Iudeus ascribat, nec enim Cyrus, aut alius rex preter Christum Deus est absconditus, aut apertus. Alii secundum uisum uel auditum iudicant; Christus autem qui summa iustitia et summa sapientia est, iudicat in se ipso, testante Isaia qui dicit: Non secundum uisionem oculorum  iudicabit; neque secundum auditum aurium arguet, sed iudicabit in iustitia pauperes, et arguet in equitate pro mansuetis terre [31 1Kb] . Et ut eius potentia omnem hominum potentiam precellere declaretur, adiungit: Et percutiet terram uirga oris sui, et spiritu labiorum suorum interficiet impium. Solius equidem Dei est Antichristum destruere, et non secundum uerba, sed secundum corda et merita homines iudicare.



CAP. XI. Quod Christus in propria persona uenit.

Quod autem Christus, sicut a patriarchis optatus, et prenuntiatus a prophetis fuerat, in propria persona uenerit, Dominus per Isaiam aperte insinuat, dicens: Propter hoc, inquit, sciet populus meus nomen  meum in die illa, quia ego ipse qui loquebar, ecce adsum [32 1Kb] . Ac si dicat: Ego qui loquebar in prophetis, carnem sumo et uenio: Unde ad aduentum ipsius idem propheta nos inuitat et dicit: Preparare, Isrel, in occursum Domini Dei tui, quia uenit [33 1Kb] . Sic habitantibus in regione umbre mortis lux orta est eis [34 1Kb] . Ipse est, o Christiane, qui tibi de se in Euangelio dicit: Ego sum lux mundi [35 1Kb] . Hic est paruulus, qui, testimonio Isaie, Natus est nobis, et filius datus est nobis, admirabilis, consiliarius, Deus fortis [36 1Kb] . Et adiungit: Multiplicabitur eius imperium, et pacis non erit finis. Et ut plenius honorem accumulet: Amodo, inquit, et usque in sempiternum. Indica mihi, o Iudee, quis puer ille nobis natus, aut  filius nobis datus, quem Isaias asserit Deum et eius imperium sempiternum? Item uero propheta et Christi potentiam et passionis sue ignominiam manifestans: Ecce, inquit, puer meus eleuabitur, et exaltabitur [37 1Kb] , etc. Hieronymus sic exponit, quod reges et sapientes huius seculi continebunt os suum, id est non obloquentur, sed consentient legi Christi, qui gentes asperget suo sanguine et baptismo: et quibus non fuit de eo nuntiatum, ipsi uidebunt et intelligent, sicut ueritas in Euangelio dicit: Beati qui non uiderunt, et crediderunt [38 1Kb] .



CAP. XII. Quod Christus esset Deus et homo de semine Abrahe.


Semen Abrahe [39 1Kb] seu germen Domini Christus in sacro eloquio sepe dicitur, siue fructus. Unde Isaias: In die illa erit germen Domini in magnificentia, et gloria et fructus terre sublimis [40 1Kb] . De hoc fructu dicit Psalmista: Dominus dabit benignitatem, et terra nostra dabit fructum [41 1Kb] . Et insinuans gloriam fructus, adiungit: Iustitia ante eum ambulabit et ponet in uia gressus suos.---Orietur in diebus eius iustitia et abundantia pacis, donec auferatur luna [42 1Kb] . Quis est iste fructus, cuius iustitia et pax datur, quandiu luna est duratura? Psalmista miratur posse suaderi homini quod Christus in ea sit natus ciuitate, seu Synagoga quam fecit. Dicit enim: Nunquid  aliquis homo dicet [43 1Kb] , id est persuadebit, scilicet Synagoge, hoc miraculum tam stupendum, ut unus et idem in ea ciuitate Dei, de qua gloriosa dicta sunt et natus sit homo, et ipse eam fundauit tanquam Deus [44 1Kb] ? Quasi diceret: Hoc Iudeo, nisi diuina uirtute persuaderi non potest. Propterea Isaias exclamat et dicit: Domine, quis credidit auditui nostro [45 1Kb] ? uere diuinitus persuaderi potest, quia Dominus narrat in scripturis populorum et principum, horum qui fuerunt in ea [46 1Kb] , id est in Synagoga, quibus date sunt prophetie, et quibus specialiter promissus est Christus. O ciuitas Dei, habitatio in te sicut letantium omnium! Qui enim habitat, et perseuerat in fide Christi, letabitur in eternum.  Rursum Ieremias: Hic est Deus noster [47 1Kb] , etc. Post hoc, id est, postquam legem dederat in terris uisus est, et cum hominibus conuersatus est [48 1Kb] . Et si non inuenit alium, preter Christum; uelit perditus, ne perdatur, ipsum confiteri nobiscum. Nec murmuret Iudeus uerba hec esse Baruch, et non Ieremie. uerba enim hec Baruch de ore Ieremie accepit, sicut notarius illius, et scripsit. Unde in eodem Ieremia [49 1Kb] legitur: uocauit ergo Ieremias Baruch filium Nerie, et scripsit Baruch ex ore Ieremie in uolumine libri omnes sermones Domini, quos locutus est ad eum Dominus. Daniel de aduentu Christi, de oblatione eius ad mortem, de ascensione et glorificatione, sic scripsit: uidi in uisione, et ecce in nubibus celi quasi filius hominis ueniebat [50 1Kb] Ecce  aduentus. Et oblatus est Antiquus dierum [51 1Kb] Ecce passio. Oblatus est enim, quia uoluit [52 1Kb] . Et data est ei potestas eterna [53 1Kb] . Ecce resurrectio. Ipse enim resurgens discipulis suis dicit: Data est mihi omnis potestas in celo et in terra [54 1Kb] . uide ergo, Iudee, si alii hominum quam Christo hec uerba conueniunt, ut in nubibus celi quasi filius hominis ueniat, et offeratur Antiquo dierum, id est eterno Patri, ut sit potestas eius eterna, et regnum, quod non corrumpatur. Idem Daniel refert de tribus pueris in  fornace, et quod quartus inter eos quasi filius hominis erat [55 1Kb] : Hic est lapis abscissus sine manibus [56 1Kb] , id est, absque coitu et humano semine de utero uirginali conceptus, qui contritis omnibus regnis, factus est mons magnus, terramque uniuersam compleuit. O Iudee, intellige quam manifeste prenuntiat Christi aduentum et natiuitatem Daniel in tertia uisione. Nabuchodonosor uiderat statuam cuius caput erat aureum, pars corporis sequens argentea, tertia pars enea, quarta partim testea, partim ferrea. Exponit Daniel regnum Nabuchodonosor, scilicet regnum Babyloniorum aureum; regnum Medorum atque Persarum argenteum, regnum tertium, Alexandri scilicet Macedonis eneum, tum propter fame sonoritatem, tum propter Greci  sermonis facundiam; regnum etiam quartum, scilicet Romanorum ferreum appellat, quia regnum illud omnes nationes domuit et oppressit. Pedes etiam et digiti statute quam describit ex parte ferrei et ex parte fictiles erant, quia quanto fortius regnum illud ab initio fuit, tanto nunc turpius a prima uirtute degenerat et quadam fracta imbecillitate uilescit. In fine istorum regnorum auri et argenti, eris et ferri, abscissus est lapis sine manibus, id est sine opere humano; iste lapis creuit in montem magnum, et confregit atque contriuit statuam. uide, Iudee, quam gloriose magnificatus est Christus, lapis ille quem reprobasti, quomodo impleuit orbem, et maiestate eius repleta est terra [57 1Kb] ? uide ne offendas  in hunc lapidem [58 1Kb] ; qui enim in eum offenderit, confringetur [59 1Kb] ; super quem uero ceciderit, conteret eum. Ecce in Daniele [60 1Kb] lapis abscissus sine manibus, in Isaia [61 1Kb] Emmanuel de uirgine conceptus. In Psalmo Deus descendens in uirginem sicut pluuia in uellus [62 1Kb] . Ipsa enim est porta semper clausa, et tamen princeps ingreditur et egreditur per eam, sicut testatur Ezechiel, dicens [63 1Kb] : Conuerti me ad portam sanctuarii exterioris, etc. Super hunc locum dicit Isidorus: Genitalia muliebria, porte dicuntur, quia partui clauduntur et aperiuntur. Unde Iob [64 1Kb] . Qui non clausit portas uentris qui me portauit, sedebit in porta, id est in utero uirginis, et comedet panem, id est Dei faciet uoluntatem, iuxta illud: Habeo panem manducare, quem uos nescitis [65 1Kb] . Et  illud: Cibus meus est uoluntatem Patris mei facere [66 1Kb] . Item matris Dei uirginitas in Isaia manifeste declaratur, cum dicitur: Propter hoc dabit Dominus ipse uobis signum [67 1Kb] , etc. Quid significat, o Iudee, hec locutio, nobiscum Deus [68 1Kb] , nisi homo Deus, cum ipse conceptus et natus sit ad hoc, ut sit nobiscum et sit Deus? ostende nobis aliquem conceptum de aliqua et natum siue uirgine, siue alia, qui sit nobiscum Deus; et quia non inuenis alium, crede in istum. Preterea quod signum, quod miraculum esset, si  alia quam uirgo conciperet et pareret? Hoc signum ergo Deus dedit, quia uirgo peperit. Super hunc locum Hieronymus dicit: Quando dicitur, o Iudee, etc.

Si ergo iuuencula uel puella, ut tu mentiris et non uirgo pariat, quod signum et quod miraculum erit? uirgo Hebraice betula dicitur, quod in presenti loco non scribitur; sed pro hoc uerbo positum est Alma, quod omnes interpretes, preter Septuaginta, adolescentulam transtulerunt. Alma uero apud eos ambiguum est: dicitur enim adolescentula et abscondita, id est apocryphos. In Genesi [69 1Kb] uero, ubi Rebecca dicitur alma, Aquila transtulit absconditam. Alma non solum puella est, uirgo nuptui apta, sed uirgo abscondita, et diligentius custodita, et que uirorum aspectibus nunquam patuit. Addit  etiam Hieronymus se nunquam legisse alma in muliere nupta, sed in ea que uirgo et etate adolescentula et uirginitate integra. Sequitur: Butyrum et mel comedet [70 1Kb] , cibos scilicet infantiles, ut uerus homo non phantasticus cognoscatur. Item Isaias de infantia Saluatoris et uirtute infantis: Accessi ad prophetissam, et concepit et peperit filium [71 1Kb] , etc. Stylus hominis est, quo solent homines scribere. Scripsit autem Isaias, in hoc uolumine, quod nunc legimus. Et quid? Ne puer natus regnum diaboli ulterius patiatur? sed ipse spolia fortis armati diripiat. Prophetissa hic intelligitur spiritus prophetie, Spiritus autem in Hebreo rumpha genere feminino censetur. Accessit Isaias ad spiritum prophetie, qui  iuxta prophetiam Isaie Christus de Spiritu sancto concipitur. Quia uero quidam Iudei astrologorum scientiam profitentur, et eis libentius forte credunt quam suis prophetiis, in libro Albumasar legunt, qui longe ante Christi natiuitatem editus fuit, et in eo hec uerba expresse inueniunt: Nascitur primo uirginis decano mater, etc. Hinc habes quid nostra uirgo sit; aliam enim inuenire non poteris, cui ista conueniant; habes, inquam, et quod sub signo uirginis nascitura erat et habitura uirum, qui eam non tangeret et uirgo patrem lactatura. Et uide, quia Christiani, astrologie ignari, dum sol in uirgine est, adhuc natiuitatem uirginis celebrant annuatim. Item assumpti hominis sanctificatio describitur in  eodem propheta cum dicit: Egredietur uirga de radice Iesse [72 1Kb] , etc. Ultimum ad uerba refertur, et ad caput cetera dona. Nec te moueat uerbum illud: Ego Dominus creaui eam [73 1Kb] ; illum qui se uocat uermem, qui se ipsum fecit carnem creatam, quem terra germinauit, ipsum non abhorreo dicere creaturam. Aperiatur, dicit propheta, terra, et germinet Saluatorem [74 1Kb] , ueritasque de terra orta est, et iustitia de celo prospexit [75 1Kb] . Quod autem in Psalmo legitur: Descendet sicut pluuia [76 1Kb] , etc. Notatur Christi conceptio de sanctificatione Spiritus sancti, qui uirginitatem non abstulit sed sacrauit. Hic est filius hominis, de quo  dicitur in Psalmo: Fiat manus tua super uirum dextere tue; et super filium hominis, quem confirmasti tibi [77 1Kb] . Merito autem dicitur filius dextere Dei qui sedet a dextris Dei [78 1Kb] .



CAP. XIII. Testimonia de loco et tempore natiuitatis Christi.

Quod autem Christus nasceretur in Bethlehem, Micheas [79 1Kb] quandoque predixerat: Et tu Bethlehem Ephrata, etc. Dicat mihi Iudeus quis sit, quem propheta predixit nasciturum de Bethlehem et cuius egressus est, sicut ipse dicit: Exiui a Patre, et ueni in mundum [80 1Kb] . Et Psalmista de eodem: A summo celo egressio eius [81 1Kb] . Tempus autem natiuitatis Christi Iacob manifestat in Genesi dicens: Non auferetur sceptrum de Iuda [82 1Kb] , etc. Reuolue historias et inuenies  Sedechiam ultimum regem fuisse de tribu Iuda [83 1Kb] , postea uero fuerunt duces de tribu usque ad Herodem filium Antipatri. Dic ergo mihi, perditissime Iudee, si a tempore Saulis rexit aliquis populum Isrel, siue rex, siue dux, qui non esset Iudeus, usque ad Herodem? Ipse uero gentilis, et ideo alienigena fuit. Nemo autem dubitat, quod sub ipso natus est Christus [84 1Kb] . Aut ergo Iacob reprehende mendacii, aut eius prophetie consenti et confitere uenisse Christum, qui a tuo patriarcha predictus est exspectatio gentium. Rursum Christi aduentus, non solum per Danielem prophetatus, sed eidem in decima uisione Danielis per Gabrielem archangelum prenuntiatus et promissus. uerba uero Gabrielis  sunt hec: Daniel nunc egressus sum ut docerem te: tu ergo animaduerte [85 1Kb] , etc. Gabriel tertium tempus assignat, in quo ungendus est Sanctus sanctorum, et impleantur prophetie, quas uidemus completas in Christo. Omnes enim prophete de ipso locuti sunt, et ut peccatum deleatur morte scilicet Christi, quam statim nominat. Unde damnabiliter Messiam exspectant, qui omnia hec in Christo completa desiderant. Et adiungit Angelus: Scito ergo et aduerte, ab exitu sermonis [86 1Kb] , etc. Audiat Iudeus occisionem Christi, et uideat Christi populum paratum ad omnia supplicia mortis, antequam neget Christum; uideat desolationem suam, uideat cessare unctionem Iudeorum; et sciat uenire Messiam. Sequitur: Ciuitatem et sanctuarium dissipabit Dominus [87 1Kb] , etc. Attende,  Iudee insipiens et sponte infelix, quia tempus quod prefixit angelus iam diu elapsum est. Acciderunt ciuitati tue omnia que predixit, nec iam tempora uisitationis diuine in mendacio somnies. Diu est enim quod tua desolatio iam incepit, prefixa tempora transierunt, et captiuitas tua, quousque conuertaris ad Christum, finem ulterius non habebit. uides ablatum tabernaculum, templum subuersum, ceremoniis finem positum, et impletum est in populo tuo quod Osee [88 1Kb] predixerat: Dies, inquit, multos sedebunt filii Isrel sine principe, et  sine altari, et sine ephod et sine teraphin. In historia legimus [89 1Kb] quod Azarias, filius Ebeth, facto in se Spiritu Dei coram rege Asa et exercitu eius, hec inter cetera prophetauit: Transibunt multi dies in Isrel, etc. Testimonio Bede he septuaginta hebdomades distincte per septem annos, quadringentos et nonaginta annos insinuant. Ab exitu huius sermonis usque ad Cyrum fuerunt septem hebdomades. Sexaginta uero due a Cyro usque ad Titum, et una hebdomada obsidionis, id est infra impletum septennium, quo ciuitas obsessa est a Tito, defecit hostia et sacrificium, et in templo uisa est desolatio abominationis; quia in templo imago Cesaris est collocata, in ultionem illius uerbi: Non habemus regem nisi Cesarem [90 1Kb] ; ut cogerentur habere pro  Deo, quem pretulerant Saluatori suo. Non moueat quemquam, quod prius ponit septem hebdomades et postea septuaginta; Hebreum enim idioma est. Nam cum Latinus dicat Abraham uixit centum septuaginta et quinque annis [91 1Kb] , Hebreus e diuerso dicit quinque et septuaginta et centum. Cum ergo constet numerum istarum hebdomadarum iam completum, nec in sacro eloquio maiores inueniri hebdomades, constat cessasse Iudeorum unctionem et Messiam uenisse. Notandum autem quod cum hanc captiuitatem due alie captiuitates precesserint, querendum est a Iudeis que causa sit huius tam longe et interminabilis captiuitatis. Idololatria enim duarum precedentium causa fuit.  Nam hec prophete testantur; illi etiam negare non possunt, cum in ipsis captiuitatibus idola coluisse legantur. Cum ergo, postquam de Babylonia redierunt, non inueniantur idola coluisse, tam grauis offense et tante dispersionis et tam longe captiuitatis, nec Iudeus, nec alius causam aliam inuenire potest, quam iniquitatem in Iesum Christum Dei Filium, inuidia instigante, commissam. Sicut enim certum est quod iuste iudicat Deus, et maior et diuturnior est ista captiuitas, quam Babylonica; maior ab eis assignari debuit offensa. Hieronymus super Osee questionem hanc mouet, et aliam causam quam Christi crucifixionem inuenire non potest; Iosephus tamen in octauo decimo Antiquitatum libro scripsit, Ierusalem propter interfectionem  Iacobi fuisse destructam, sed totum redundat in gloriam Saluatoris. Iacobus enim a Iudeis de pinnaculo templi precipitatus pertica fullonis excerebratus est, quia perhibebat Christo testimonium ueritatis. Adhuc tamen queritur, que tam desperate captiuitatis causa fuit; quia Iosephus hoc non soluit.



CAP. XIu. Quod impleta sunt desideria prophetarum de Christo.

Si uero attendas desideria prophetarum de Christi  aduentu certasque Dei promissiones, non poteris dubitare uenisse Messiam, dicit Isaias: Utinam disrumperes celos, et descenderes, a facie tua montes defluerent [92 1Kb] ! Et post pauca subiungit: Descendisti, et a facie tua montes fluxerunt [93 1Kb] . Hieronymus hec dicit, quia propheta rogauerat Deum, seque intelligens exauditum, et quod in proximo complenda erant desideria prophetarum, subiungit: Descendisti, quia uerbum caro factum est, et habitauit in nobis [94 1Kb] , et sic increduli et superbi defluxerunt, quia deficientes in se in uiam fidei cucurrerunt. Item Dominus in Zacaria [95 1Kb] : Gaude et letare, filia Sion, etc. Iudeus hic non respondebit, quia respondere non poterit. Et Isaias: Consurge, consurge, induere fortitudinem, brachium Domini [96 1Kb] ,  etc. Quasi dicat: Sicut per mare Rubrum liberasti, ita nunc libera per baptismum. Idem Deus Pater loquitur in eodem: Audite, inquit, me duro corde, et qui longe estis [97 1Kb] , etc. Iam effluxerunt anni mille ducenti, ex quo Christus salus nostra natus est, tu uero, Iudee, adhuc exspectas. Ubi est ergo quod predixerat Deus, quod non moraretur salus eius, et cito fiet in Sion et in Ierusalem. Cui magis credendum est, Deo an tibi? Dixit Deus quod non moraretur salus, et quod dixerit, iam impleuit, transacti sunt mille anni. Tu uero, qui post promissionem Dei iam exspectasti mille annis, quousque exspectabis? Prophete Dauid erat grauis Christi dilatio, cum dicebat: Domine, inclina celos  tuos et descende; tange montes et fumigabunt [98 1Kb] . Et illud: Qui sedes super cherubim, manifestare coram Ephraim, Beniamin, et Manasse [99 1Kb] , id est omnibus innotesce. Et illud: Excita potentiam tuam, et ueni, ut saluos facias nos [100 1Kb] . Et illud: Deus, iudicium tuum regi da [1 1Kb] . Et quasi exaudisset orationem Dauid, dicit: Posui adiutorium in potente, et exaltaui de plebe mea [2 1Kb] . Et iterum: Et ego primogenitum ponam illum, excelsum pre regibus terre [3 1Kb] . De Dauid non potes intelligere ista. Multi enim reges eo tempore fuerunt potentiores et excellentiores in terra; sed nec primogenitus Dei fuit, quod soli Christo conuenit, qui primogenitus in multis fratribus fuit, et fecit nos per adoptionem fratres suos et Dei filios, heredes Dei, coheredes autem suos [4 1Kb] .



CAP. Xu. Testimonia legis et prophetarum quod Christus in humilitate uenturus sit.


Homo per superbiam cecidit [5 1Kb] , Christus hominem redempturus humilis uenit, et de humili uirgine natus, de humilibus et simplicibus apostolos elegit [6 1Kb] , per quos confunderet sapientiam et superbiam huius mundi [7 1Kb] . Unde Zacarias [8 1Kb] : Quis tu, mons magne, coram Zorobabel, etc. Mons a monte humiliatur, id est a Christo diabolus, et gratia gratie cequatur, dum ea que in ueteri Testamento  promissa sunt, in Nouo complentur. Item de humilitate Christi Zacarias [9 1Kb] propheta loquitur, dicens: Exsulta satis, filia Sion, etc. In tota lege, quam legis non intelligis, o Iudee, non inuenies regem aliquem Ierusalem super asinam et pullum asine sedisse, cuius potestas fuerit a mari usque ad mare. Non solum autem de aduentu Christi, sed et de Precursore aduentus illius, Ioanne Baptista prophetauerunt antiqui, uidelicet Malachias [10 1Kb] . Ecce ego mitto Angelum meum, etc. Non dicit propheta, postea ueniet, sed dicit statim; ex quo scis Ioannem Baptistam uenisse, scias et Christum sine dilatione secutum fuisse. Ecce uenit, dicit Dominus exercituum, et quis poterit cogitare diem aduentus eius [11 1Kb] ?



CAP. XuI. Quod Christus demonia expelleret, et miracula faceret.


De expulsione demonum Zacarias protestatur et dicit: In die illa disperdam idolorum nomina [12 1Kb] , etc. Quod autem Christus facturus esset miracula, predixerat Isaias [13 1Kb] : Tunc aperientur oculi cecorum, etc. Et hoc est quod Christianus in Euangelio legit, dum Christus discipulis Ioannis Baptiste, qui ad eum missi fuerant, dicit: Euntes renuntiate Ioanni que audistis [14 1Kb] , etc. Item Isaias de miraculis eius: Ecce cum iustitia regnabit rex [15 1Kb] , etc. Ex his patet, quam grata sit et secura protectio Christi. De potentia uero Christi loquitur Ieremias, et dicit: Quis suscitabit iustum? Quis ei gentes [16 1Kb] , etc.  Habacuc preuidens Christum cito uenturum, ipsum quasi presentem annuntiat, dicens: Egressus eius in salutem populi tui cum Christo tuo [17 1Kb] .



CAP. XuII. Testimonia prophetarum, de reprobatione sacrificiorum legalium.

Loquitur Dominus in Isaia [18 1Kb] : Non te seruire feci Iacob, etc. Amos [19 1Kb] de eodem: Nunquid hostias, etc. Item Isaias [20 1Kb] : Quo mihi multitudinem uictimarum, etc. Et in Psalmo: Non accipiam de domo tua uitulos [21 1Kb] , etc. Item: Neomenias uestras [22 1Kb] , etc. Dauid in Psalmo: Sacrificium Deo spiritus [23 1Kb] , etc. Isaias [24 1Kb] de eodem: Ad quem respiciam, dicit Dominus, etc. In Amos [25 1Kb] propheta: Odi, etc. Micheas [26 1Kb] de eodem: Nunquid offeram Deo, etc. Malachias de eodem [27 1Kb] : Non est mihi uoluntas in uobis,  etc. Hic non solum legalium reprobatio et abiectio Iudeorum, sed et gentium declaratur uocatio. Isaias [28 1Kb] : Qui immolat bouem, quasi, etc. Psalmista in persona Christi: Sacrificium et oblationem noluisti, aures autem perfecisti mihi [29 1Kb] . uel secundum aliam translationem, corpus autem aptasti mihi, ut ex eo immaculatum sacrificium offeram tibi. Legitur in libro Regum Samuelem dixisse: Nunquid uult Deus holocausta [30 1Kb] , etc. Per  obedientiam quidem uoluntas propria, per uictimam caro aliena mactatur. Item Dauid: Quoniam si uoluisses sacrificium [31 1Kb] , etc. Et illud: Non in sacrificiis arguam te [32 1Kb] . Et cum premisisset: Non accipiam de domo tua uitulos, etc., adiungit: Immola Deo sacrificium laudis [33 1Kb] .



CAP. XuIII. Testimonia legis et prophetarum de Passione Christi.

Passio Christi in lege et prophetis multipliciter prefigurata est; eam enim agni paschalis immolatio apertissime figurauit. Diligenter attendas mensem, mensisque lunationem, et horam diei, in qua sacrificabatur agnus, et cetera que in agno fiebant [34 1Kb] , eadem in Christo uidebis impleta. Isaias [35 1Kb] : Sicut ouis ad occisionem ductus, etc., subaudi, ut suam  impediret passionem. Habacuc [36 1Kb] : Cornua in manibus eius. Cornua scilicet crucis: Ibi abscondita est fortitudo eius [37 1Kb] . Quis enim tunc crederet Deum esse omnipotentem, hominem tam patienter et humiliter tam crudelia patientem? Item Isaias: ue anime, quia cogitauerunt, etc. Anima Christi uocatur quandoque populus Isrel, iuxta illud: Peccauit anima tua, Deus [38 1Kb] . Item Isaias [39 1Kb] : Non erat ei species, neque decor, etc. Cum Iudeus nullum prophetam inueniat, cui uerba Isaie adaptare merito possit, et uideat Christi crucem apud principes terre et populos gloriosam, tandem reuertatur ad Christum, qui per crucis angustias nos redemit. Ipse in Psalmo dicit: Foderunt manus meas et pedes meos [40 1Kb] . Et ut  nos a maledicto liberaret, factus est maledictus. Scriptum est enim: Maledictus omnis qui in ligno pendet [41 1Kb] . Zacarias [42 1Kb] : Cum prophetauerit quispiam, etc. Et post pauca subiungit: Que sunt plage iste [43 1Kb] , etc. Satis apparet ex his quod Iudei, de quorum populo Christus natus est, crucifixerunt eum. Adhuc calcitrant et mendaciter deprauant uirtutem Passionis Christi, ut impleatur in eis uerbum Dauid loquentis ad Christum: In multitudine uirtutis tue mentientur tibi inimici tui [44 1Kb] . Audiant miseri, quid in Isaia [45 1Kb] legatur: Ut faciat opus suum, etc. Idem: Factus est principatus super humerum eius [46 1Kb] , quia ipse in humeris crucem tulit [47 1Kb] . Quod aperte figurauit Isaac [48 1Kb] , qui dum ad uictimam duceretur, ligna passionis sue ipse portabat. Zacarias [49 1Kb] de passione  sic ait: Framea suscitare super pastorem meum, etc. Quis est uir Deus exercituum coherens, nisi Christus Deus et homo, quem Deus Pater pro nobis obtulit, dum super eum frameam, id est persecutionem suscitauit, ouesque dispersit, id est apostolos disgregauit? Audi Dominum in Ieremia [50 1Kb] dicentem: Tu ostendisti mihi studia eorum, etc. Et in eodem: Mittamus lignum in panem eius [51 1Kb] , etc. Audi, Iudee, unde tue captiuitatis origo processerit.  Perditionem etiam Iude Psalmista declarat: Homo, inquit, pacis mee, in quo speraui, qui edebat panes meos; quasi dicat, meus apostolus et conuiua, magnificauit super me supplantationem [52 1Kb] , hoc ipsum in cena per buccellam expressit [53 1Kb] . Imo si circa Passionem Christi prophetarum testimonia diligenter inspicis, iam non solum prophetas, sed et Euangelium legis. Quidquid enim in Passione Domini factum est? uerba, scilicet, consilia et opera Iudeorum, proditionem Iude, confixionem pedum et manuum, sicut euangeliste, sicut prophete aperte denuntiant, tantoque damnabilior est obstinatio Iudeorum, qui sceleris ultionem sentiunt, et adhuc in sua malitia se obdurant. In Psalmo: Exaudi,  Deus, orationem meam cum deprecor [54 1Kb] . Et in Psalmo: Domine Deus salutis mee [55 1Kb] , et in multis aliis non solum Christi Passio, sed et modus eius satis aperte describitur. Sepulcrum etiam Christi non tacuit Isaias.



CAP. XIX. Testimonia de sepulcro Domini.

Erit, inquit Isaias, radix Iesse [56 1Kb] , etc. Signum populorum crux Christi est, que cum olim esset exquisitissimum damnati hominis supplicium, hodie facta est securitas et protectio populorum. Ecce quomodo iuxta prophetam eleuatum est hoc signum, de mortibus latronum translatum est ad frontes imperatorum et principum, ad frontes et capita summorum pontificum. Sine hoc signo nichil tutum est, nichil sanctum. In hoc signo secundum prophetam  Habacuc [57 1Kb] erat Saluatoris abscondita fortitudo. Ubi autem dicimus, in signum populorum [58 1Kb] , etc. Septuaginta transtulerant, resurget a mortuis, ubi princeps sit omnium nationum, et uniuerse gentes sperent in eo. Item in Isaia uerba Patris de Filio: Dabo impios pro sepultura eius [59 1Kb] , etc. id est dabo Filio meo gentilos per idololatriam, impios et Iudeos in lege et prophetis diuites, ut qui pro Iudeis et gentibus passus est, omnium sit Dominus et Saluator. Iuxta illud: Postula a me, etc. [60 1Kb] .



CAP. XX. Testimonia de resurrectione Christi.

Resurrectionem Christi Zacarias [61 1Kb] testatur, et dicit: Tu uero in sanguine tuo emisisti uinctos tuos de lacu, in quo non est aqua; manifeste indicans  quod resurgens et descendens ad inferos eduxit de lacu mortis eos qui in tenebris erant. Item de resurrectione et spoliatione inferni loquitur Dominus per Osee [62 1Kb] et dicit: De manu mortis liberabo eos, etc. De hac redemptione loquitur Isaias [63 1Kb] , et dicit: Gratis uenundati estis, et sine argento redimemini. uere sine argento, quia solo Christi sanguine pretioso. De hac ipsa redemptione iterum dicit Isaias [64 1Kb] : Si posuerit pro peccato animam suam, etc. Christus  quia laborauit, uidebit semen longeuum, semen illud de quo ipse dicit: Exiit qui seminat seminare semen suum [65 1Kb] . Item Osee [66 1Kb] . Quasi diluculum preparatus est, etc. Propter matutinam resurrectionem, intitulatur uicesimus psalmus, pro assumptione matutina; in qua tamen Christus quasi imber temporaneus est et serotinus, quia in tempore retributionis et in uespera huius uite, erit ipse uita et resurrectio nostra. Item Osee [67 1Kb] de eodem: uenite et reuertamur ad Dominum, etc. Item Psalmista: Tu autem, Domine, miserere mei [68 1Kb] , etc. Petit homo Christus, quod cum Patre poterat ut Deus. Item: Exsurge, gloria mea, exsurge, psalterium [69 1Kb] , etc. Caro eius psalterium est in letitia angelorum, que tanquam cithara reddens sonum facta est letitia et  resurrectio mortuorum. Resurrectionem Christi Isaias [70 1Kb] insinuat, dicens: Quis est iste qui uenit de Edom, etc. Angelice potestates resurrectionis Christi gloriam admirantes aliis angelis dicunt: Attollite portas, principes, uestras [71 1Kb] , etc. Querentibus illis: Quis est iste Rex glorie [72 1Kb] ? respondent alii: Dominus fortis [73 1Kb] , etc. Et iterum: Dominus uirtutum ipse est Rex glorie [74 1Kb] . Quod autem formosus dicitur in stola sua, et tinctis uestibus de Bosra [75 1Kb] , concordat ei quod sponsus in Canticis [76 1Kb] dicit: Patruelis meus candidus est et rubicundus. Rubicundus in passione, candidus in resurrectione. Item in Isaia [77 1Kb] : Quare ergo indumentum tuum rubrum est, etc. Hieronymus super hunc locum, ubi dicitur nunc rubrum, in Hebraico legitur, Edom, non loci  uocabulum est, sed sanguinis. Torcular, inquit, calcaui solus [78 1Kb] , etc. Torcular autem in sacro eloquio, teste Hieronymo, ponitur pro tormento. Unde Ieremias in lamentationibus suis: Torcular calcauit Dominus [79 1Kb] , etc. Alios enim dies facit ortus solis. Hunc diem fecit sol iustitie resurgens a mortuis. Prius enim oriens ex alto [80 1Kb] , nunc de occasu mortis egrediens ortus est in splendoribus suis Deus Dominus et illuxit nobis. Item in Genesi [81 1Kb] Iacob uocatis filiis suis, ait: Congregamini, ut annuntiem uobis, etc. Cum de Iuda natus sit Christus, hec prophetia predixit manifeste, quod Christus ab aliis Iacob, id est a Iudeis adorandus esset; quod a morte resurgens in celum ascenderet, captiuamque captiuitatem duceret [82 1Kb] . Illa enim que predicta  sunt, Iude conuenire non possunt. Ubi enim quod legitur, quod manus eius fuerunt in ceruicibus inimicorum eius, uel ubi adorauerunt eum fratres sui? Sicut uiuificatur catulus leonis ad uocem patris, sic paterna uirtute Dei Filius a morte die tertia resurrexit. Quis suscitabit eum? Nullus subaudi, nisi ipse qui dicit: Soluite templum hoc et in triduo [83 1Kb] , etc. Hoc totum notat effusionem sanguinis et mysterium passionis.



CAP. XXI. Testimonia prophetarum de ascensione Domini.


Habes, o Iudee, Christi passionem, gloriosum eius sepulcrum, resurrectionem ipsius. Quid ergo exspectas? Omnia completa sunt, que de eo scripta sunt per prophetas. uis de ascensione illius audire? Audi ipsum in Osee [84 1Kb] dicentem: Ego capiam, etc., id est de inferno et terra in celum. De ascensione Domini, dicit Isaias [85 1Kb] . In die illa erit germen Domini in magnificentia, etc. Et idem: Nunc exsurgam, et sublimabor in celum [86 1Kb] . Et Habacuc [87 1Kb] de eodem: Eleuatus est sol, et luna stetit in ordine suo. In omnibus his ascensio Christi patet. De hoc eodem Psalmista: Exaltare super celos Deus, et super omnem terram gloria tua [88 1Kb] . Attende, O Iudee, quod  post ascensionem Christi statim in omni terra per apostolos glorificatum est nomen eius. Dauid ad angelos loquens ait: Iter facite ei, qui ascendit super occasum; Dominus nomen illi [89 1Kb] ? Dic mihi, Iudee, quis nisi Deus est iste Dominus, qui ascendit super occasum, Dominus nomen illi? Quomodo autem ascenderet, nisi prius descendisset? Credo ergo quia ille qui ascendit et ille qui descendit, prius inclinauit celos et descendit ut fieret homo; nunc autem ascendit super nubes et super uentos Deus pariter et homo. Sic enim idem Propheta perhibet dicens: Qui ponit nubem, ascensum suum; qui ambulat super pennas uentorum [90 1Kb] . Crede igitur, infelix, quod sicut uerus homo ascendit in celum cum ineffabili  gaudio angelorum, ita et ueniet contra alios infideles terribiliter in iudicium. Sic enim testatur idem Psalmographus dicens: Ascendit Deus in iubilatione, et Dominus in uoce tube [91 1Kb] . In iubilo, scilicet angelorum et apostolorum et prophetarum. Et in tuba, id est in iudicii manifesta comminatione, angelis dicentibus: Sic ueniet ad iudicium quemadmodum uidistis eum euntem in celum [92 1Kb] . Item in eodem: Ascendens in altum captiuam duxit [93 1Kb] , etc. Aperi aures tuas, o surde, et intellige quia Christus ascendens in celum secum captiuos eduxit et captiuauit infernum, deditque dona hominibus ut essent alii apostoli, alii euangeliste, alii doctores, alii pastores Ecclesie. uis audire, infelix, fortem diabolum scilicet Christus fortior alligauit, et predam quam rapuerat,  scilicet humanum genus, eripuit? Tu qui legis et non intelligis, quia lecta negligis, audi qualiter duritiam tuam Isaias [94 1Kb] obtundat: Nunquid, ait, tolletur a forti preda aut quod captum fuerit, etc. Recede, miser, ab his qui iudicandi sunt quia iudicauerunt Filium Dei, ut possis inter Dei filios adoptari [95 1Kb] .



CAP. XXII. Testimonia prophetarum de missione Spiritus sancti.

Missionem Spiritus sancti predixit aperte dicens: Que in celo sunt quis inuestigabit [96 1Kb] , etc. Quod autem fluminis impetus, id est torrens Spiritus sancti letificauerit  ciuitatem, et sanctificauerit templum Dei, Psalmista perhibet, dicens: Fluminis impetus letificat ciuitatem Dei [97 1Kb] , etc. Quod autem tanquam fluuius uenerit, testatur Isaias [98 1Kb] , dicens: Et timebunt, qui ab occidente sunt, nomen, etc. In hac bina donatione Spiritus sanctus notatur, quod Spiritus sanctus datur communiter in baptismo, postea in confirmatione. Item Dominus in Isaia [99 1Kb] . Effundam aquam super, etc. Psalmista de eodem: Emitte spiritum tuum [100 1Kb] , etc. Apostoli Christi heredes tempore passionis infirmati sunt [1 1Kb] , et dispersi, et postea confirmati [2 1Kb] . Item: Non sunt loquele [3 1Kb] , etc.



CAP. XXIII. Testimonia historiarum Iudaicarum et gentilium de resurrectione.

Ea que de passione, et resurrectione, et ascensione  Christi diximus, non solum miraculorum magnitudine, apostolorum quoque et aliorum, qui omnia hec uiderunt et presentes interfuerunt, testimoniis comprobantur; sed etiam historiarum Iudaicarum et gentilium multiplici assertione firmantur, ut eo ipso sit robustior contra Iudeos professio nostre fidei, quia ueritatis ei testimonium perhibent etiam inimici. In Chronicis enim, ubi agitur de Tiberio Cesare, et referuntur ea que tempore illius acta sunt, legitur epistola directa Tiberio a Pontio Pilato, cuius continentia hec est:

Claudio suo Pontius Pilatus salutem.

Nuper accidit, quod et ipse probaui, Iudeos se et suos posteros in crudelem damnationem per inuidiam  deiecisse. Nam cum promissum haberent patres eorum, quod illis de celo mitteret Deus sanctum suum, qui eorum rex merito diceretur, iste cum uenisset, et uidissent eum cecos illuminasse, leprosos mundasse, paralyticos curasse, demones ab hominibus fugasse, mortuos etiam suscitasse, inuidiam contra eum sunt passi principes sacerdotum, mihique eum tradiderunt et alia pro aliis mentientes, dixerunt illum magum esse et contra legem eorum agere. Ego autem credidi ita esse, et flagellatum tradidi arbitrio eorum. At illi crucifixerunt eum, et iidem mortuo et sepulto custodes adhibuerunt. Ille uero, militibus meis illum custodientibus, die tertia surrexit. Sed in tantum exarsit nequitia eorum, ut darent eis pecuniam dicentes: Dicite, quia discipuli  eius nocte corpus eius rapuerunt. uerumtamen milites, cum accepissent pecuniam, quod factum est tacere non potuerunt. Nam et illum resurrexisse testati sunt, et se a Iudeis pecuniam accepisse. Hec autem ideo scripsi, ne aliquis aliter referens mentiatur, et existimet credendum esse mendaciis Iudeorum.

Huius autem epistole causa fuit, quia antiquitus moris erat apud Romanos, sicut Ecclesiastica refert Historia, quod presides prouinciarum, si forte aliquid noui in his quos regebant prouinciis accidisset, imperatori uel senatui nuntiarent ne ex his,  que gerebantur in orbe, ignorare aliquid uiderentur. Tunc Tiberius Cesar magni fauoris suffragio, retulit hanc epistolam ad senatum postulans ut Christus Deus haberetur. Lex enim antiquitus publica erat, ne quis apud Romanos Deus haberetur, nisi esset senatus decreto et sententia confirmatus. Porro senatus receptionem Christi recusauit, indignatus quod non sibi secundum morem prius epistola delata fuisset; sed auctoritatem suam preuenit uulgi sapientia, et edicto constituit Christianos exterminandos ab urbe, Seiano urbis prefecto suscipientibus Christianam religionem obstinatissime resistente. Tiberius tamen, sicut in Ecclesiastica Historia legitur, tenuit sententiam suam, nec aduersus doctrinam Christi quidquam molitus est. Hoc autem procul  dubio diuinitus agebatur, ne diuina uirtus humanis putaretur assertionibus indigere. De eodem Tertullianus Romanarum institutionum et legum peritissimus in Apologetico suo contra gentiles, paucis omissis, hec refert: Tiberius cuius tempore nomen Christianum intrauit in seculum, annuntiata sibi ex Syria Palestina, que illi ueritatem istius diuinitatis reuelauerant, retulit ad senatum. Senatus hec respuit, et in sententia sua mansit Christianorum accusatoribus periculum comminatus. Hec Tertullianus. Nos autem predictis inherentes factum credimus diuine dispensationis arcano, quod senatusconsulto reprobatus est, ut quod ad prima fundamenta fidei Christiane iacienda, non potentes  huius seculi, nec prudentes assumpsit; sed iuxta Apostolum [4 1Kb] , ut fortia queque confunderet, infirma elegit, ne fides catholica prudentia uel potentia seculari uideretur ab hominibus approbata. In principio nascentis Ecclesie publica malignitate mundus efferbuit, dicente Propheta: Astiterunt reges terre [5 1Kb] , etc.



CAP. XXIu. Testimonia Iosephi Iudei de Christo.

Iosephus quoque Iudaice captiuitatis et antiquitatis scriptor egregius, de Christo, quod per inuidiam sacerdotum fuerit crucifixus, et tertia die resurrexerit, manifestissime scripsit, unde Hieronymus [6 1Kb] in Prologo suo super Iosephum: Iosephus, Mattathie filius, ex Hierosolymis sacerdos, a  uespasiano captus cum Tito filio eius relictus est. Hic Romam ueniens, septem Libros Iudaice captiuitatis imperatoribus patri filioque obtulit, qui et bibliothece publice traditi sunt, et ob ingenii gloriam statuam quoque Rome meruit. Scripsit autem et alios uiginti antiquitatis libros ab exordio mundi usque ad decimum quartum annum Domitiani Cesaris. Hic in octauo decimo Antiquitatum libro manifestissime confitetur propter magnitudinem signorum Christum a Phariseis interfectum, et Ioannem Baptistam uere prophetam fuisse, et propter interfectionem Iacobi apostoli Hierosolymam dirutam. Scripsit autem de Domino in hunc modum.

 Erat autem iisdem temporibus iehsu, sapiens uir, si tamen eum uirum nominare fas est; erat autem mirabilium effector operum et doctor hominum eorum, qui libenter ea que uera sunt audiunt. Et multos quidem Iudeos, multos etiam gentiles sibi adiunxit: Christus hic erat. Hunc, accusatione primorum nostre gentis uirorum, cum Pilatus in crucem agendum esse decreuisset, non deseruerunt eum qui ab initio eum dilexerunt. Apparuit enim die tertio iterum uiuens secundum quod diuinitus inspirati prophete uel hec, uel alia de eo innumera miracula futura esse predixerunt. Sed usque in hodiernum diem Christianorum, qui ab ipso nuncupati sunt, et nomen perseuerat et genus.

Tanto igitur fortior est Christiana fides; quia non  solum prophetarum oraculis, sed et Iudeorum et ethnicorum, inimicorum Christi, ueteribus historiis concorditer et irrefragabiliter firmata est. Ipsa uero quasi granum sinapis, quod prius inter semina fuit minimum, excreuit in arborem magnam. In Ecclesiastica narratur denuo Historia, quod post Tiberium Caius suscepit imperium, qui Herodem interfectorem Ioannis Baptiste multis suppliciis cruciatum eterno damnauit exsilio, sicut Iosephus scribit. Huius temporibus Philo insignissimus scriptor non solum in Latina, sed in Grecorum philosophia florebat precipuus. Hic apertissime refert, quam grauem et terribilem, pro flagitiis commissis in Christum, Iudei sustinuerunt ultionem. Qualiter  autem Pilatus atrociter uexatus fuerit, qui morti Christi consenserat, qualiter etiam Caius templum sancte ciuitatis, quod solum tunc manebat, contaminauerit in templum proprii nominis, ut edes Iouis nobilissimi noui Dei Caii uocaretur, et alias innumeras clades omnes luctus tragicos transcendentes in secundo operis sui De uirtutibus libro uir memoratus exsequitur. Huic autem Iosephus consona uoce respondens scribit, quod Pilatus missus a Tiberio in Iudeam imagines Cesaris Hierosolymis publice statuit, ut uelox ultio sequeretur uerbum illud, quod Iudei predixerant: Non habemus regem nisi Cesarem [7 1Kb] .

Idem Pilatus, teste Iosepho, commune templi erarium, quod lingua patria Corbona appellabant,  in contumeliam Iudeorum per uiolentiam rapuit, et in aqueductum edificando expendit. Idem uero Pilatus exsilio et exitialibus tormentis afflictus, tanti doloris impatiens, seque transuerberans gladio, funestam animam exhalauit. Herodes autem apostolici ordinis persecutor et beati Iacobi interfector, cum in Cesaream descendisset, teste Luca, in Actibus apostolorum [8 1Kb] , et ad populum declamaret, populusque succlamaret, quod uox Dei esset et non hominis, a Deo percussus est, et scatens uermibus exspirauit. His et aliis continue sunt afflicti, nec unquam ab eis durissima flagella Domini cessauerunt, usque ad subuersionem sue ciuitatis,  eosque Deus quadraginta et tribus annis ad penitentiam misericorditer inuitauit; ipsi uero nec moti sunt comminationibus, nec flagellis, sed pertinacius obdurati.

Obsessa igitur Ierusalem a Tito, uespasiani filio, et in solemnitate Paschali cepit obsidio, quando turba Iudeorum conuenerat, iustoque Dei iudicio tunc ab eis ultio exacta est, ut qui diebus Pasche Saluatorem nostrum cruentis manibus et sacrilegis uocibus interemerant, eisdem diebus, quasi in unum carcerem conclusi pene feralis exitium, quod meruerunt, exciperent. Concremata est ciuitas, murus ad solum ductus, omnique tempore obsidionis cesa sunt innumera millia Iudeorum. Captiui uero abducti sunt ad nonaginta septem  millia. Nobiles et ualidiores triumphali pompe reseruati sunt. Per singulas autem urbes, per quas Titus remeabat, quidam captiui bestiis obiiciebantur, uel aliis perimebantur suppliciis, ut ubique innotesceret ciuitatis desolatio, et Dei manifesta indignatio contra eos. Fessi itaque erant Romani multa cede; et quia pauci emptores inueniebantur, triginta Iudei pro uno numismate uendebantur. Hoc est templi supremum excidium, quod factum est anno 1102, a tempore quo conditum fuerat, et hoc Christus manifeste in Euangelio predixerat [9 1Kb] . uerumtamen, antequam templum exureretur per unum annum supra ipsum cometes apparuit similitudinem gladii ferens, et significans ciuitatem  igne et gladio deuastandam. In ipsa etiam Pentecostes solemnitate nocturno tempore sacerdotes ingredientes interiora templi ut sacrificia offerrent, primum quemdam motum sese sensisse professi sunt, et demum uoces angelorum audiuisse clamantium: Transeamus hinc. Hec frequentius deberent Iudei recolere, et implacabilem Creatoris offensam, atque incomprehensibile sue gentis exterminium deplorare. Ipsi tamen adhuc in superbia et abusione iactitant genus suum, peculiarem Dei populum se appellant, atque ita legem Moysi magnificant, ut pre illa omnem legem, omnem prudentiam uilipendant. Porro nos, in sequentibus dantes eis uberrimam legendi materiam, omnem ipsis superbiendi causam in perpetuum precidimus.



CAP. XXu. Testimonia quod noua lex erat ueteri preferenda.


Quod autem reprobata lege Mosaica, lex euangelica obtinere deberet, ex multis assertionibus prophetarum manifestissime liquet. Unde Ieremias [10 1Kb] : Ecce dies ueniunt, dicit Dominus, etc. Hic apertissime declaratur quod post primum testamentum, aliud erat dandum, non quale datum est patribus antiquis, quia illud carnale, istud spirituale. Ezechiel [11 1Kb] de eodem: Suscitabo tibi pactum sempiternum, etc. Item Zacarias [12 1Kb] Confugient, inquit,  gentes multe ad Dominum. Lex enim Moysi lata iam fuerat, et ne quis estimaret longo tempore quo promisit se esse uenturum, consequenter adiungit: Prope est iustus meus [13 1Kb] . Et idem: Non dicet filius aduene [14 1Kb] , etc. Quasi dicat: Lex Moysi, que de Sina data est, Iudeo actualis, de Sion spiritualis mihi data est Christiano, ut sit una lex et populus. Et adiungit: Non faciet Dominus auolare [15 1Kb] , etc. Ipsa lex in prophetis in quibusdam correcta est. Cum enim in principio legitur: Fenus tollatur a fratribus; tamen usura in Psalmo generaliter prohibetur: Qui pecuniam suam non dedit ad usuram [16 1Kb] . In Euangelio augmentum uirtutis exprimitur. Ibi ueritas dicit: Feneramini ab his a quibus non speratis accipere [17 1Kb] , etc. Hic et noua lex insinuatur  et aduentus noui legislatoris exprimitur. In precepto siquidem caritatis tota uirtus legis Mosaice consummatur, iuxta illud: Omnis consummationis uidi finem, latum mandatum tuum nimis [18 1Kb] . Charitas enim, siue Euangelii latitudo, non solum ad proximos, sed ad inimicos suos affectus ostendit. De hoc Isaias [19 1Kb] : Consummatio abbreuiata mundabit iustitiam. Consummationem enim et abbreuiationem Dominus Deus exercituum faciet in medio terre, quia de Sion exibit lex et uerbum Domini de Ierusalem [20 1Kb] . Ierusalem enim quasi umbilicus terre est, sicut Ezechiel [21 1Kb] scribit, dicens: Hec dicit Deus: Ista est Ierusalem, etc. A parte enim orientis est ei Asia, a partibus occidentis Europa, a meridie et  austro Libya et Africa, a septentrione Armenia, Persia et Pontus. Amos [22 1Kb] de eodem: Dominus de Sion rugiet, et de Ierusalem dabit uocem suam. Et Psalmista: Constitue, Domine, legislatorem [23 1Kb] , etc. Isaias [24 1Kb] : Omnes sitientes, uenite ad aquas, etc. Quasi dicat: uenite ad legem Euangelii, ut hauriatis aquas in gaudio de fontibus Saluatoris. Si autem non habetis sapientiam uel eloquentiam huius mundi, que per aurum et argentum significantur; emite tamen aquam illam, de qua Christus in Euangelio dicit: Qui biberit aquam, quam ego [25 1Kb] , etc., significans Spiritum sanctum, quem credentes accepturi erant. Non queritur a Paulo sapientia uel eloquentia, sed dictum est ei: Sufficit tibi gratia mea [26 1Kb] . Ipse est, qui dicit: Gratia salui facti sumus [27 1Kb] . Et Dominus  ad discipulos: Gratis accepistis, gratis date [28 1Kb] . uinum et lac significant, iustitiam et innocentiam paruulorum. Insinuat igitur Isaias sectandam esse illam sapientiam, que non est in foliis uerborum, sed in medullis et fructibus sensuum. Nec oportet te transire maria ut legem Domini scias, sed sicut in Deuteronomio [29 1Kb] legitur: Prope est uerbum in ore tuo. Nulla autem scriptura sic hominem docet, quam misera sit humana conditio, sicut lex euangelica. Reprobatio itaque ueteris legis, et institutio melioris non ex iis tantum quas proposuimus prophetiis  apparet, sed ex ipsius facto Moysi. Cum tamen populo Isrel unum Deum adorante Moyses de monte descendens tabulas digito Dei scriptas proiecisset de manu sua, et confregisset [30 1Kb] ; rursum de mandato Domini ascendit in montem, et dedit Deus iterum legem ei in aliis tabulis ad instar priorum precisis [31 1Kb] . De ipso igitur, quod prime tabule statim fracte sunt, et secunde tabule legis integre permanserunt, apertissime figuratum est, quod Deus duas ordinauerit leges, duo constituerit Testamenta, Nouum et uetus; uetus, quod cessaret in proximo; Nouum, quod stabile permaneret. Ideo decem mandata in secundis tabulis scripta sunt, qui numerus signatur per decimam litteram, in qua figura crucis exprimitur. Hanc legem nouam petebat  Propheta, cum diceret: Legem pone mihi, Domine [32 1Kb] , etc. Lex equidem uetus non iustificat hominem. Neminem enim duxit ad perfectum; interim autem da mihi intellectum [33 1Kb] donec noua lex datur, ut intelligam legem que iam posita est, et scrutabor eam, ueterem scilicet, quid in ea sit morale, quid mysticum. Si enim tantum ad litteram et non spiritualiter intelligenda est lex uetus, cur tam diligenter scrutanda esset, cum in simplicibus et idiotis pateat sententia litteralis, nisi in ea occulti et mystici sensus essent? cur peteret Propheta reuelari sibi oculos cordis ad consideranda mirabilia legis? Cur ita diceret: Da mihi intellectum, ut discam mandata tua [34 1Kb] ? Intelligebat igitur mandata  legis spiritualiter intellecta uiuificantia esse, propter quod dicit: In eternum non obliuiscar [35 1Kb] , etc. Item efficaciam et uirtutem legis spiritualis insinuat dicens: Super omnes docentes me intellexi [36 1Kb] , etc. Respondeat mihi, queso, Iudeus, que sapientia, que utilitas est distinguere in lege, quid de pectore quid de armo, quid de intestinis hodie fiat. Ubi sanguis hircorum aut arietum, ubi effundatur, ubi crementur adipes, quo deferatur funus cum corio, ubi cineres reponantur, utrum uictima caudam habeat, utrum aures, utrum testiculos sectos habeat uel attritos. O quam profunda et quam necessaria est doctrina, que nos erudit ne comedamus crocodilos, uespertiliones, et talpas! Cum ergo appareat manifeste, quod scientia legis ad litteram, nec sapientem  facit, nec uiuificet animam; patet prophetam aliam legem concupiscere que occulta erat in ueteri. Unde Ezechiel [37 1Kb] uidit rotam in medio rote, eo quod Nouum Testamentum lateat in ueteri. Lex ista declarat, quod illa promisit, et est noua lex expositio ueteris Testamenti. Cessantibus ergo figuratiuis moralia remanserunt, et in doctrinam Euangelii cum augmento gratie transfusa sunt. Unde Leo papa In preceptis moralibus: Nulla, inquit, Testamenti prioris decreta reprobata sunt; sed euangelico magisterio in melius sunt adaucta.  Perfectiora enim sunt dantia salutem, quam promittentia Saluatorem. Utrumque igitur sensum legis, o Iudee, attendas, et uidebis ad oculum, quod intellectus spiritualis delicias sapientie in se habet. Litteralis autem sensus tanquam cortex exterior aridus est et exsanguis. Putas obseruantiam Sabbati solum corporis otium continere; Christianus autem uerum Sabbatum reputat ab omni opere seruili, id est ab omni peccato mortali quiescere. Qui enim facit peccatum, seruus est peccati [38 1Kb] . Iudeus totam circumcisionis sanctitatem et obseruantiam in preputatione unius membri caruncule, id est genitalis, intelligit; Christianus circumcisionem intelligit uoluntariam castigationem omnium carnalium sensuum et turpium uoluptatum. Hanc spiritualem  intelligentiam in figuralibus mandatis tam propheta quam lex ipsa frequenter insinuat. Quandoque enim uertitur impossibilitas in his que Dominus precise iubet, et tunc ad spiritualem sensum uenire oportet. Cum enim Sabbatum et circumcisio precise obseruanda iubeantur a Domino, si octaua dies infantis Sabbatum sit, necessitate urgente in Sabbato, sic unum preceptum legis alteri derogat, et quod sic lex intelligenda non sit, ipsa impossibilitas obseruantie probat. Quomodo enim ad litteram potest quis intelligere, quod Moyses in Deuteronomio [39 1Kb] cordis circumcisionem precepit? Dicit enim: Circumcidite preputium cordis uestri [40 1Kb] . Cui Ezechiel consonat, dicens: Omnis alienigena  incircumcisus [41 1Kb] , etc. Et illud: Omnes gentes incircumcise sunt [42 1Kb] , etc. Nec se per impossibilitatem Iudeus excuset, ut dicat non se obseruare circumcisionem cordis, eo quod in homine uiuente expleri non possit. Expleat ergo in aliis membris, in quibus circumcisio fieri potest. Audiant Ieremiam prophetam [43 1Kb] : Ecce populus hic incircumcisus est auribus. Super quem locum Origenes dicit: Cur, inquit, hec audientes non incidunt aures suas? Quod circumcidantur in auribus uolo: eos enim ad nostras allegorias fugere non permitto. Item Moyses in Exodo [44 1Kb] , tanquam indignus mitti a Domino se excusans: Ego, inquit, incircumcisus sum labiis. Minus est dignus, teste Moyse, labiis incircumcisus. Ergo dignior est labiis circumcisus. Circumcidant  ergo aures et labia ferro. Hoc enim impossibile non est, quamuis turpe. Audiat igitur Christianus, quod Paulus apostolus peritissimus in utraque lege dicat de circumcisione: Nos sumus, ait, circumcisio, quoniam Spiritu Deo seruimus, et non in carne fiduciam habemus [45 1Kb] . Et idem: Non enim qui in manifesto Iudeus est [46 1Kb] , etc. Ille ergo spiritualiter et plene circumcisus est, qui obturat aures suas, ne audiat sanguinem; qui claudit oculos suos, ne uideat malum; qui ponit custodiam ori suo ne delinquat in lingua sua; qui pro Christo  abstinet, ne grauetur cor eius ebrietate aut crapula [47 1Kb] ; qui lauat inter innocentes manus suas; qui ab omni uia mala prohibet pedes suos; qui castigat corpus suum et in seruitutem redigit [48 1Kb] ; qui cor suum seruat omni custodia, quia ex ipso uita procedit. Ne mireris, o Iudee, si nos, quibus ueritas de terra orta est, aliqua que in lege tua sunt ad litteram omittimus, cum patres etiam tui quedam, que ab ipso Deo fuerant instituta, destruxerint. Nam circumcisio, quam Deus per Moysen districtissime preceperat, diu intermissa est. Unde in Iosue [49 1Kb] legitur: Populus, qui natus est in deserto, etc. Obseruatio quoque Sabbati, quod de mandatis maximis erat tempore Machabeorum [50 1Kb] , ab omnibus uiolata est, et omissa. Altare etiam holocaustomatum  quod, Domino precipiente, factum fuerat, a Iudeis eodem tempore est destructum. Sanctus etiam rex Ezechias serpentem eneum [51 1Kb] . quem ad preceptum Domini Moyses erexerat in deserto, confregit. Post apertam Iudeorum reprobationem et uocationem gentium, post abolitionem legalium ceremoniarum, post sue ciuitatis excidium, post exterminium templi et sacrificiorum, post eorum dispersionem, post iram Dei manifeste implacabilem contra eos, adhuc Iudei et in superbia et in abusione gloriantur, et se pre omni gente magnificant dicentes, quod Dominus eos appellat filium suum et primogenitum suum, quod eos miraculose de Aegypto eduxit [52 1Kb] ; quod eis terram gentium dedit  [53 1Kb] , et similia. Sed quod gloria eorum sit in abusione ex ipsorum testimoniis patet. Dominus in Isaia [54 1Kb] dicit: Filios enutriui et exaltaui, ipsi autem spreuerunt me. Deus inde conqueritur, unde miseri gloriantur. Attende hunc populum, non appellari unigenitum, qui excludat fratres ceteros, sed primogenitum ut ostendat secuturos. Sciat etiam Iudeus quod iuxta mysterium Scripturarum, non primogeniti accipiunt hereditatem, sed secundi. Primogenitus fuit Cain; sed Abel munera Deo placuerunt [55 1Kb] Primogenitus Ismel, sed Isaac accepit hereditatem [56 1Kb] . Primogenitus Esau, sed benedictionem patris Iacob supplantator eripuit [57 1Kb] . Primogenitus Ruben, sed tamen benedictio seminis transfertur ad Iudam [58 1Kb] . Itaque illi iuxta uocationis ordinem primi fuerunt,  et appellabantur caput. Nos secundi, qui dicebamur cauda, uersi sumus in caput, et appellamur filii Dei. Quotquot enim susceperunt eum, dedit eis potestatem filios Dei fieri, his qui credunt in nomine eius [59 1Kb] . In eo autem quod gloriantur, quia eduxit eos Dominus de Aegypto [60 1Kb] , et pro amore eorum gentes expulit, et regiones gentium dedit eis: sciant, quia contra Amos prophetam, imo contra ipsum Moysen mentiuntur, sicut enim Iudeos,  sic et multos alios populos Dominus de regionibus transtulit; nec eos in terra promissionis propter merita sua, sed propter peccata gentium introduxit. Audiant ergo Dominum in Amos propheta [61 1Kb] dicentem: Nunquid non ut filii Aethiopum, etc. Et Moyses in Deuteronomio [62 1Kb] : Ne dicas in corde tuo cum deleuerit, etc. Hec sunt uerba Moysis, ei respondeant, et non mihi.



CAP. XXuI. Testimonia de baptismo.

Ad abstinentiam uitiorum uirtutumue custodiam pertinet in ueteri lege summa omnium figuralium mandatorum. Noue autem legis in animarum sanctificationem duo sunt principalia sacramenta, baptismus et eucaristia; que sunt in ueteri Testamento  multipliciter prefigurata. Zacarias [63 1Kb] de baptismo sic ait: In die illa exhibunt aque uiue de Ierusalem, etc. Per Orientem, significatur populus circumcisionis; per Occidentem populus gentilis, de quibus Dominus in Euangelio dicit: uenient autem ab Oriente [64 1Kb] , etc. Aestas et hiems sunt prosperitas et aduersitas, in quibus solemnitas baptismi non cessat. Quando exierunt aque ille de Ierusalem uel quando exhibunt? Et cum ille nichil certum respondeat, baptismales aquas de Ierusalem exiuisse intelligit. Ab illis enim partibus ad nos baptismi gratia emanauit. Isaias [65 1Kb] : Lauamini, mundi estote. Et idem. Cum abluerit Dominus sordes filiarum Sion [66 1Kb] , etc. Sanguinem Ierusalem uocat superbiam, et contemptum Iudeorum clamantium: Sanguis eius super nos  et super filios nostros [67 1Kb] . Quod leue est lauatur, quod graue exuritur. Unde Ioannes Baptista in Euangelio: Ego uos baptizo in aqua [68 1Kb] , etc. Zacarias [69 1Kb] de eodem: In die illa erit fons, etc. Hieronymus de hoc fonte, qui egreditur de domo Dauid: In Ezechiele [70 1Kb] propheta scribitur, quod erumpat fons de domo Domini, et crescat in fluuium, qui appellatur remissionis et indulgentie, et pergat ad solitudinem et ad mare, quod nunc uocatur Mortuum, piscesque omnes uiuificet. Ex omnibus istis patet, quod de domo Dauid, de terra scilicet Hierosolymorum baptismus incepit. Que est aqua que uadit ad mare Mortuum et que omnes pisces uiuificat, nisi aqua baptismi in quo uiuificantur in peccato  mortui? Ioannes Baptista catechizauit in monte futuri uel uenturi [71 1Kb] . Homo autem ueniens baptizauit, baptizauerunt et sui. Hec domus in Ezechiele [72 1Kb] domus Domini Dei, in Zacaria [73 1Kb] domus Dauid appellatur. Ipsa est Ecclesia Christi. Ezechiel [74 1Kb] : Cumque me uertissem, ecce in ripa, etc. He sunt arbores que secus decursus aquarum faciunt fructum in tempore suo [75 1Kb] . Certum est autem peccata plenissime in baptismo remitti. Idem Psalmista: Fluminis impetus letificat ciuitatem Dei [76 1Kb] , etc.  id est Ecclesiam suam per baptismum. Et idem: Deus maiestatis intonuit super aquas multas [77 1Kb] . Intonuit quando super Christum baptizatum uox Patris audita est: Hic est filius meus dilectu [78 1Kb] . Mundus in diluuio purgatus est [79 1Kb] , et presignatus est in eo baptismus. In transitu maris Rubri caritas aucta est, et fides confirmata in populo Dei, et persequentium multitudo subuersa [80 1Kb] ; in quo patet in baptismo per gratiam remissio peccatorum. In ueteri lege [81 1Kb] per aquas fides matrimonii seruati aut lesi probata est. Moyses puluerem uituli aurei misit in aquam, et per potum illius principes idololatrie comprehendit [82 1Kb] . In Hierosolymis erat piscina probatica, quam qui ingrediebatur post motionem aque primus, sanabatur [83 1Kb] . Crediderunt etiam Iudei, et  adhuc credunt sibi per aquam frigidam peccata dimitti. Unde et ipsi solent in multis baptismatibus exerceri. Nec sine mirabili sacramento Deus super firmamentum aquas constituit [84 1Kb] , extunc iudicans, quod quandoque mundo aliquid supercelestis gratie deberet infundi.



CAP. XXuII. De sacramento altaris.

Celesti prouidentia dispensante, mirabiliter habuit hominum communis opinio ut in sacrificiorum uirtute confideret, futureque religioni seruiret. Erat autem precipuum in lege [85 1Kb] Domini sacrificium agnus paschalis, qui non solum mactari, sed et manducari precipiebatur, ad significandum, quod nobis semetipsum daturus erat in pretium et cibum,  ad figurandum etiam gratiam liberatoris et misericordiam redemptoris, qui hominem perditum morte sua a peccato et mortis debito liberauit. In sacramento autem altaris uita eterna est, ut impossibile sit digne participantes eternaliter mori. Huius sacramenti quasi sacramenta fuerunt panis et uinum a Melchisedech rege et sacerdote oblata [86 1Kb] , atque in pane et uino hoc sacrificium celebratur, Christo instituente, qui est sacerdos in eternum secundum ordinem Melchisedech [87 1Kb] . Licet hoc autem sacramentum fuerit in sacrificio Isaac figuratum, aliorumque iustorum sacrificiis, oblatio tamen Melchisedech illud expressius figurauit. Quod si Iudeus obgrunniat dicens: Melchisedech dedisse panem et uinum Abrahe in refectionem illius, non ut Deo sacrificium  offerret; audiat Genesis lectionem, ubi post oblationem panis a Melchisedech factam, statim subiungitur: Erat enim sacerdos Dei altissimi [88 1Kb] . Hec enim in refectionem ferre potuisset, etsi sacerdos non esset. Sed in eo sacerdotis officium declaratur, cuius est sacrificare, benedicere et decimas accipere [89 1Kb] . Figurauit lex sacramentum in pane, et agno, et manna. Panis enim de terra nascitur iuxta illud: Ut educas panem de terra [90 1Kb] . Et: ueritas Christus de terra orta est [91 1Kb] . Agnus immolatus est Christus,  teste Isaia [92 1Kb] : Sicut agnus ad occisionem ductus est. Manna de celo descendit [93 1Kb] Et Christus dicit: Descendi a Patre, et ueni in mundum [94 1Kb] . Manna non est susceptum a Iudeis in ea ueneratione quam decuit [95 1Kb] . Christus etiam in propria uenit, et sui eum non receperunt [96 1Kb] .



CAP. XXuIII. De translatione legis ad gentes, et reprobatione Iudeorum.

Quanta sit excecatio Iudeorum superius ex parte tetigimus, sed quare pertinacius se obdurant, ita ut iniquitas eorum inueniatur ad odium, quedam prelibata recurrimus, ut miseram eorum excecationem plenius intimemus. Loquitur Dominus ad Isaiam, dicens: Exceca cor populi huius [97 1Kb] , etc. Isaias [98 1Kb] de eodem: Miscuit uobis Dominus spiritum soporis,  etc. Sicut enim Christus in Euangelio dicit: Ego ueni in iudicium [99 1Kb] , etc. id est Iudei cecitatem incurrant, ut gentium populus uocetur ad lucem. Iudeis ergo signatus est liber cuius signacula in Apocalypsi [100 1Kb] soluit leo de tribu Iuda. Per hunc librum sacre Scripture uniuersitas designatur. Hic est liber, qui in Ezechiele [1 1Kb] intus et foris, id est spiritualiter et litteraliter scriptus erat. De quo in Psalmo legitur: In capite libri scriptum est de me [2 1Kb] . uides apertissime, o Iudee, quod a te, qui litteratus eras, ablata est lex et data est populo gentium, qui legem nesciebant, quia legem ignorabant. Exsecrationem et reprobationem Iudeorum Dominus per Ieremiam insinuat dicens: Reliqui domum meam,  dimisi hereditatem meam [3 1Kb] , etc. Quod populum Isrel uocat dilectam animam suam, idem est quod alibi dicitur: Peccauit anima tua, Deus [4 1Kb] . Cum Dominus alibi dicat: Hereditas mea Isrel [5 1Kb] . Hic dicit se dimisisse hanc hereditatem et odisse eam, quia dedit uocem suam contra eum, dum clamabat: Crucifige, crucifige eum [6 1Kb] . Idem de eodem: Dixit Dominus ad me: Si steterit Moyses [7 1Kb] , etc. Attende quod tanta est ira et auersio Dei contra Iudeos, ut Moyses et Samuel, familiares amici Dei, non possint reconciliare illos. Dicant ergo mihi quos reconciliatores habituri sint? Forsitan deos suos, quos in Deuteronomio [8 1Kb] Moyses improperat eis dicens: Ubi sunt dii uestri, etc. Amos [9 1Kb] de eodem: Audite uerbum istud etc. Hec sententia Dei precisa est, et spem retributionis  aliquam non admittit. Reprobationem Iudaice gentis et reprobationis causam Moyses in Deuteronomio [10 1Kb] , protestatur, dicens: Memento, etc. In eodem: uos uidistis uniuersa que fecit Dominus [11 1Kb] , etc. Si intelligis, intelligentiam non habuerunt, quando Moyses erat cum eis. Dicat mihi Iudeus, sub quo duce, uel quando data est eis intelligentia legis? Irremediabilem eorum plagam indicans Isaias [12 1Kb] : Non est, inquit, circumligata neque curata medicamine, neque fota oleo. Desolationem quoque  Iudaice gentis perpetuam metaphorice idem propheta describit, per uineam, que debuit uuas facere et fecit labruscas, cuius sepem Deus abstulit, ut spinas et uepres germinaret [13 1Kb] . Mandauit itaque nubibus desuper [14 1Kb] , id est prophetis, ne pluerent super eam. Pluuiam uoluntariam abstulit eis Deus [15 1Kb] , gratiam scilicet bone uoluntatis, et rorem misericordie sue, ut sint sicut montes Gelbe, super quos nec ros, nec pluuia cadit [16 1Kb] . Idem de reprobatione Iudeorum, et conuersione gentium: Liga testimonia, signa legem in discipulis meis [17 1Kb] , etc. Liga et signa testimonia legis a Iudeis, ut non intelligant; et assigna eam discipulis Christi. Ieremias [18 1Kb] de irreparabili desolatione Iudeorum dicit: Conteres lagunculam in oculis uirorum, etc. Ecce plaga sine  remedio. Idem: Propterea ecce ego tollam uos portans [19 1Kb] , etc. Non solum a Christianis, sed etiam a paganis, Iudeis improperatur quod occiderunt Dominum Deum suum. Psalmus de eodem: Fiat habitatio eorum deserta [20 1Kb] . Amos [21 1Kb] propheta de eodem: In die illa deficient uirgines pulchre, etc. Idem Isaias de causa reprobationis Iudeorum: Quis est liber repudii matris uestre [22 1Kb] , etc. Prius dixerat: Sion dereliquit me, Dominus oblitus est mei [23 1Kb] . Sed quod suo uitio derelicta sit Dominus manifestat, quia scilicet eum sequi et audire noluit, et uertit ei humerum recedentem. Unde ad ipsam loquitur, dicens: Erudiet te abscessio tua [24 1Kb] , etc. Item: Audite domus Iacob, qui uocamini in nomine Isrel [25 1Kb] , etc.  Ecce filii Isrelite carne, non spiritu. Idem de eodem: Nunquid non uos filii scelesti, semen mendax [26 1Kb] , etc. Hoc est crimen pessimum de quo Iudei traducuntur, arguuntur frequentius, et etiam damnantur, quia Christianorum paruulos abducunt et in abditis crucifigunt.



CAP. XXIX. De uocatione gentium ad fidem.

Quod reprobatis Iudeis gentes conuerterentur ad Christum Isaias [27 1Kb] prophetauerat, dicens: Lauda sterilis, que non paris, etc. Gentilitas sterilis erat, Synagoga uero fecunda in sobole. Unde et Isaias [28 1Kb] : Letabitur deserta, etc. Et ut aperte ostendat quod Christi aduentus hoc faceret, addit: Ipsi uidebunt gloriam Domini, et decorem Dei nostri [29 1Kb] . Dicit Hieronymus  per Libanum intelligi templum. Unde et Zacarias [30 1Kb] : Aperi, Libane, portas tuas. Et in Ezechiele [31 1Kb] : Aquila magnarum alarum plena, etc. Nabuchodonosor gazas templi. Carmelus mons uberrimus est, in uno significatur fecunditas Synagoge. Saron interpretatur campestria uel deserta, et significatur gentilitatis sterilitas. Item Isaias [32 1Kb] : In die illa erit altare, etc. Hic aperte habes prophetatum, quod in gentibus Christi nomen fuerat inuocandum.  Malachias [33 1Kb] : Non est uoluntas in uobis, dicit Dominus omnipotens, etc. Isaias [34 1Kb] de eodem: Ecce accola ueniet, etc. In Malachia reprobatio Iudaice gentis et sacrificiorum eius aperta est. In Zacaria uocatio gentium patet. Isaias [35 1Kb] : uos clamantis in deserto, etc. Scilicet uerbum Dei, et incarnationem Dei manifeste declarat. Ac si dicat: uidebit omnis caro Salutare Dei nostri [36 1Kb] . Adhuc in huius rei figuram subiungitur a Domino in eodem propheta: Non memineritis priorum [37 1Kb] , etc. per quos significantur gentes quadam bestiali crudelitate uiuentes; quod quasi exponendo subiungit: Populum istum formaui mihi, laudem meam narrabit [38 1Kb] . Item in Isaia [39 1Kb] : Tempore accepto, exaudiui te, etc. Aperta sunt uerba Patris ad Filium qui missus est; sicut alibi in eodem propheta  dicitur [40 1Kb] , dare clausis apertionem, captiuis indulgentiam, cecis illuminationem. Hec Apostolus ad primum Christi aduentum refert, et nos cum eo pariter referamus. Pater gentes Filio suo in hereditatem dedit, easque Filius sua morte promeruit. Ideo in Isaia [41 1Kb] loquitur Pater dicens: Ideo dispertiam ei plurimos, etc. Quod Christus esset dux et preceptor gentium apertius ostendit, in quo Pater loquitur de Filio dicens: Ecce testem populi dedi eum [42 1Kb] , etc. Et in eodem: Quesierunt me, qui ante [43 1Kb] , etc. Centurio gentilis Deum non querebat, et audire meruit a Domino: Non inueni tantam fidem in Isrel [44 1Kb] . Item de festina et repentina multiplicatione, ecce loquens et admirans Isaias [45 1Kb] : Antequam  enim parturiret, peperit, etc. Abraham, Isaac et Iacob et ceteri patriarche per longa temporum interualla creuerunt in generationibus suis. Populus autem Christi multiplicatus est inestimabiliter subito et in tempore breui. Ceperunt apostoli predicare Iesum Christum sine mora. Et in omnem terram exiuit sonus eorum [46 1Kb] , etc. Singulis fere diebus multa millia baptizabantur, et in adoptionem filiorum Dei per matrem innocentie gratiam populi nascebantur [47 1Kb] . Isaias [48 1Kb] : Parauit Dominus brachium suum, etc. Et in eodem: Conuertimini ad me ab extremis terre [49 1Kb] . Et Psalmista  Reminiscentur, et conuertentur [50 1Kb] , etc. Isaias [51 1Kb] : Percutiet Dominus Aegyptum, etc. Item Isaias [52 1Kb] : In die illa erit Isrel, etc. Ecce translata est benedictio Dei ab Isrel in  Assyrium et Aegyptum. Idem: Nonne adhuc in modico [53 1Kb] , etc.

Respondeant Iudei, dicit Hieronymus [54 1Kb] , quomodo Libanus mons Phenices uersus sit atque translatus in montem Carmelum, qui Hebraice dicitur Chermel; et est in confinio Palestine atque Phenicis imminens Ptolomaidi, et quomodo Charmel reputetur in saltum? quod cum dicere non possint,  audiant Libanum, qui interpretatur candidatio, signare populum gentium, qui lotus in baptismo, est candidatus in Christo. Propterea dicit Psalmista: Omnes gentes, plaudite manibus [55 1Kb] , etc. Et idem: Confitebor tibi, in populis, Domine [56 1Kb] . In his et multis similibus pro conuersione gentium exhibetur Domino a prophetis multiplex actio gratiarum. Quod primitie Isrel conuerterentur ad Dominum prophete predixerant [57 1Kb] , et ad hoc Dominus specialiter uenit. Hoc testatur in Zacaria [58 1Kb] Dominus dicens: Lauda et letare, Sion, etc. Qui per Dominum Deum mittentem, et Deum missum possunt intelligi, nisi Pater et Filius? Isaias [59 1Kb] : Qui sunt isti, qui ut nubes uolant, etc. Idem de Ecclesia congregata et gentibus: Pro eo quid fuisti derelicta [60 1Kb] ,  etc. Item Isaias [61 1Kb] : Annuntiabunt gloriam meam gentibus, etc. Item Zacarias [62 1Kb] : Ecce saluabo populum meum de terra Orientis, etc. Quod Isaias [63 1Kb] insinuans ait ad Iudeos: Dimittetis nomen uestrum in iuramento electis meis, etc. Super hunc locum Hieronymus: Paulus dicit: Non qui ex Isrelitis sunt Isrel, et qui semen Abraham, omnes filii [64 1Kb] . Ad quod Christus in Euangelio: Si filii essetis Abrahe, opera eius faceretis [65 1Kb] . Non ergo iam ex Iuda Iudeus, sed a Christo dicitur Christianus. Nec iam iuratur in idolis, sed in Deo. Et hec sententia per, Amen, quasi per signaculum confirmatur.



CAP. XXX. Testimonia prophetarum quod reliquie Isrel conuertentur et saluabuntur.


Isaias [66 1Kb] : In ueritate reliquie conuertentur, etc. Hoc est quod dicit Apostolus ad Romanos [67 1Kb] plenam saluationem futuram esse sub Christo. Item Isaias [68 1Kb] ad easdem reliquias: Dominum exercituum ipsum sanctificate, etc. Prius missus est iehsu ad oues que perierunt domus Isrel [69 1Kb] , sed reprobata ab eis predicatione salutis, apostoli transierunt ad gentes; quedam tamen Iudeorum primitie precesserunt [70 1Kb] . Restat ergo ingrediatur ad finem plenitudo gentium, et postea reliquie Iudeorum, et erunt nouissimi primi, et primi nouissimi [71 1Kb] . Item quod reliquie saluande sunt, plenius aperit Isaias [72 1Kb] , dicens: In die illa gloria Iacob, etc. Hieronymus: Pro ualle  Ephraim Septuaginta uallem duram interpretati sunt, ut Iudaici cordis duritiam exprimerent de quibus tamen pauci humiles eligentur. Item aperit manifeste confusionem reproborum Iudeorum sanctificatione et gloria, qui ad fidem conuertendi sunt. Non modo, inquit, confundetur Iacob [73 1Kb] , etc. Hoc assidue uidemus impleri, Iudei conuertuntur ad fidem, et alii dolore intabescunt, atque conuersos despiciunt et abiiciunt; sed Isaias consolatur eos dicens: Audite  uerbum Domini [74 1Kb] , etc. Consolatur iterum Isaias reliquias Isrel quasi plangentes, quod Deus dereliquisset eos. uerba itaque reliquiarum sunt: Dereliquit me Dominus, et Dominus oblitus est mei [75 1Kb] . Cui respondet Dominus, dicens: Si potest mater obliuisci filii uteri sui [76 1Kb] , etc., Simile est illud Isaie. uox eorum qui ad penitentiam conuertuntur: Abraham nesciuit nos [77 1Kb] , etc. Quasi dicat: Abraham et Iacob, qui cognouerunt Deum, non recognoscunt nos filios, quia displicemus Deo. Rursus de reliquiis in fine saluandis legitur in Deuteronomio [78 1Kb] : Dixit Moyses ad populum Isrel, etc. Et notandum est, quod ex quo nondum conuertuntur ad Dominum, nondum ei accepti sunt. Item Isaias [79 1Kb] : Consurge, consurge, induere fortitudine, etc. Non solum ad Ierusalem  propheta loquitur, sed ad Iudeos ubicunque dispersos. Ieremias [80 1Kb] de eodem: Conuertimini filii, etc. In his uerbis apertissime habes, quod arca testamenti, in qua lex erat reposita, abolesceret; nouique doctores legem aliter docerent, quam ueteres docuissent. Idem de eodem: Ego congregabo reliquias gregis mei [81 1Kb] , etc. In Osee manifeste distinguitur, quas tribus reprobauerit Deus, et cuius reliquias saluaturus sit. Ait enim idem propheta: Et concepit adhuc et peperit filiam [82 1Kb] , etc. Sane decem tribus usque hodie Persarum regibus seruiunt, et nullo unquam tempore soluenda est eorum captiuitas. Domui autem Iuda misericordiam pollicetur; et dicit quod saluabit eos in Domino Deo suo. Item  Isaias [83 1Kb] de eodem: In die illa adiiciet Dominus secundo manum, etc. Ezechiel [84 1Kb] de eodem: Saluabo gregem meum, etc. Hieronymus: Hic est qui in Euangelio dicit de se: Ego sum Pastor bonus [85 1Kb] , natus de stirpe Dauid. Dauid enim mortuus erat, quando propheta hec dicebat. Psalmista; Conuertentur ad uesperam [86 1Kb] , etc. Iudei enim conuersi in uesperam mundi, uerbumque Dei esurientes, latrabunt contra perfidos, et circuibunt ciuitatem, id est Ecclesiam, ut eam muniant et defendant. Item Isaias [87 1Kb] de eodem: Hec dicit Dominus, etc. Credimus enim, quod et de aliis tribubus, quam de Iuda multi saluandi sunt. Paulus enim apostolus dicit: Nunquid repulit Dominus populum suum [88 1Kb] , etc.



CAP. XXXI. Testimonia prophetarum de glorioso statu Ecclesie.


Notandum autem prophetas multa predixisse de Ecclesie statu, que nec primo, nec secundo, nec tertio templo, quod Iudei somniant et exspectant, possunt congrue coaptari. Salomon in tertio Regum [89 1Kb] protestatur, templum quod edificauerat, non esse habitaculum Dei, ait enim: Ergone putandum est, quod uerus Deus, etc. Quod autem templum manufactum  non sit Deo dignum habitaculum, Dominus quasi indignando per Isaiam [90 1Kb] ostendit, dicens: Que est ista domus quam, etc. Quasi dicat: Non in edificiis; sed in puris conscientiis habito, et congregationibus sanctis. Ille, qui, iuxta prophetam [91 1Kb] , continet celum psalmo et terram pugillo, cui celum thronus est et terra scabellum pedum, loco non clauditur, sed habitat in anima iusti, et requiescit super humilem et mansuetum et trementem ad uerba eius. Isaias ad primitiuam Ecclesiam de edificatoribus eius: Leua, inquit, oculos tuos et uide [92 1Kb] , etc. Descendente enim Spiritu sancto, cepit edificari Ecclesia Dei. Et sicut in Actibus apostolorum [93 1Kb] legimus, erant in Ierusalem congregati de uniuerso orbe terrarum, a quibus prius per apostolos susceptum  est uerbum Dei. Isaias [94 1Kb] in persona Ecclesie: Gaudens gaudebo in Domino, etc. Item Isaias [95 1Kb] : Et uocabuntur in ea fortes iustitie, etc. Hec edificatio est de fide Christi. Isaias [96 1Kb] de Ecclesia Dei: uinea facta est electo meo in cornu olei, id est in regno misericordie Dei. Cornu enim ubique fere in sacro eloquio significat regnum aut uirtutem, ut in Psalmo: Inimicos nostros uentilabimus cornu [97 1Kb] , etc. Et multa in hunc modum. Isaias de edificatione Ecclesie loquens, eam preferens templo, per similitudinem metallorum et lapidum meliores esse ostendit pastores Ecclesie, quam magistratus et doctores templi. Prosequitur dicens: Et edificabunt filii peregrinorum [98 1Kb] , etc. Hec, o Iudee, templo et ciuitati  tue conuenire non possunt; sed uidemus hodie reges terre, et ipsos Cesares iugo Christi colla submittere, publicis expensis edificare ecclesias, promulgare leges aduersus hereticos et persecutores Ecclesie. Nullus a fide repellitur, nullusque qui credere uelit a sinu matris Ecclesie prohibetur. Item Isaias [99 1Kb] : Pro ere afferam aurum, etc. Item Isaias [100 1Kb] ad Ecclesiam per apostolos congregatam: Ecce in manibus meis descripsi te, etc. Septuaginta aliam litteram ponunt, hanc scilicet: Cito edificaberis, a quibus destructa fueras. Ob culpam Iudeorum structa est, et a Iudeis apostolis reedificata est. Item Isaias ad Ecclesiam de gentibus ne de ueteris idololatrie erroribus erubescat, quia Dominus eius redemit eam: Noli, inquit, timere, quia non [1 1Kb] , etc. Et quia  primitiua Ecclesia multis persecutionum pressuris opprimenda erat, eam consolatur Isaias [2 1Kb] , et ait: Paupercula tempestate conuulsa absque ulla consolatione, etc. Attende, o Iudee, quam aperte propheta te a litterali sensu remouet. Cum enim prius dixerit, quod prius fundaretur ciuitas in sapphiris, statim exponens, de quibus lapidibus intelligat, scilicet de uirtutibus, dicit quod filii eius doceantur, non ab homine, sed a Deo, et in iustitia ciuitas illa fundetur. Idem ad primitiuam Ecclesiam: Surge, illuminare Ierusalem [3 1Kb] , etc. Ecclesia que in Synagoga  ceciderat, tunc orta est; quando, qui eam edificauit natus est in illa ciuitate, de qua gloriosa dicta sunt, et ipse fundauit eam Altissimus [4 1Kb] .



CAP. XXXII. Manifeste auctoritates, quod Scripture ad litteram non possunt intelligi.

Inter omnia dona et bona, que habemus a Deo, gratior et acceptior ei fides est, que per dilectionem operatur. Ipse adeo dilexit nos, ut animam suam daret pro nobis in mortem [5 1Kb] . Mutua ergo dilectio, siue caritas inter hominem et Deum pre cunctis uirtutibus summam et precipuam obtinet dignitatem. Tractat autem Salomon in Canticis suis de hac intima caritate inter Deum et hominem, inter Christum et Ecclesiam. Unde et librum illum propter eminentiam caritatis appellauit Cantica canticorum.  Cum ergo Christianus in uerbis, quibus utitur sponsus ad sponsam, Christus ad Ecclesiam, uel ipse e diuerso ad eum, de medulla spiritualis intelligentie suauissimos gratie fructus, et quasdam delicias sancti amoris eliciat; dicat mihi Iudeus, qui sensum sequitur litteralem, quod hic intelligat, cum ad litteram nichil nisi lenocinia amatorum, atque uerba et sensus extraordinarie uoluptatis inueniat. Et ut ad manum tibi, o Christiane, uerba libri illius occurrant, quedam de ipso deduco in medium, quibus Iudeum apertissime temeritatis arguas, qui in talibus studet, atque cum eo litteralem aut potius meretricalem destruas intellectum Osculatur me osculo oris sui, quia meliora sunt ubera tua uino, fragrantia  unguentis optimis [6 1Kb] , etc. O uere fatua descriptio mulieris, ut sint oculi eius, sicut oculi columbarum, uel sicut piscina in Hesebon, capilli sicut grex caprarum, dentes autem sicut grex tonsarum, gene sicut turturis, et sicut fragmenta mali Punici, collum sicut turris Dauid, nasus sicut turris in Libano, labia sicut uitta coccinea, uenter et ubera sicut crater hinnulique caprarum [7 1Kb] , et multa similia in hunc modum. Hic saltem litterarum suarum erubescat Iudeus, et sciat quod littera occidit, spiritus autem uiuificat [8 1Kb] . Sciendum igitur quod sicut Paulus apostolus de antiquis testatur Patribus: Omnia in figura contingebant eis [9 1Kb] . Unde etiam actus eorum uerba et itinera, consolationes et flagella, ceremonie et sacrificia, miracula etiam que fiebant, omnium  quoque patriarcharum et prophetarum nomina hodie nostre utilitati obsequuntur. Nihilominus etiam titulos Psalmorum Esdras propheta, nos ad spiritualem intelligentiam trahens, sancto Spiritu reuelante sic Psalmis apposuit, ut frequenter, quamuis aliquando in titulo tangatur historia; non historia tamen, sed historie significatio tractetur, quod in Psalmis quamplurimis tua experietur inspectio.



CAP. XXIII. Testimonia de aduentu Antichristi.

Illud autem ad cumulum Iudaice damnationis accedit,  quod qui in salutem suam noluerunt accipere Christum, in sue mortis discrimen recipient Antichristum. Sic enim eis Dominus in Euangelio prophetauit, dicens: Ego ueni in nomine Patris mei [10 1Kb] , etc., insinuans Antichristum. De aduentu uero Antichristi, in quo Iudei Messiam exspectant, Zacarias [11 1Kb] prophetat, et dicit: Et dixit Dominus ad me: Adhuc sume tibi, etc. In Daniele [12 1Kb] propheta et Euangelio [13 1Kb] , et Epistola Pauli ad Thessalonicenses [14 1Kb] Antichristus abominatio desolationis, et sessurus in templo Domini prophetatur, et exhibiturus se ut Deum. Psalmista tam de eius potentia quam de ipsius perditione predixit: Cadet cum dominatus fuerit pauperum [15 1Kb] , etc. Daniel [16 1Kb] de eodem: Iudicium  sedebit, ut auferatur potentia, et conteratur, et dispereat.



CAP. XXXIu. Testimonia prophetarum de nouissimo Christi aduentu in generali resurrectione.

De nouissimo Christi aduentu et communi hominum resurrectione uetus et Nouum Testamentum multa ueritatis testimonia introducunt. Unde beatus Iob [17 1Kb] : Scio quod Redemptor meus uiuit, etc. Quisquis ergo uirtutem resurrectionis abnegat, uerba uiri fidelis, sed adhuc tamen gentilis, erubescat et penset, quam terribili pena sit celitus feriendus, si adhuc non credit suam, qui resurrectionem Domini Iesu sperabat adhuc esse futuram. Credendum ergo est quod non in ereo corpore, uel alterius nature substantia resurget homo, non enim esset uera resurrectio  nisi uera resurgeret caro. Quam beatus Iob asserit dicens: Et rursum circumdabor pelle mea [18 1Kb] , etc. Probatur iterum resurrectio, sicut Ambrosius dicit, ratione et uniuersitatis exemplo, testimonio rei geste, plurimi enim resurrexerunt. Ratio est, ut resurgat corpus. Quomodo enim uocabitur in iudicium sine corpore, cui de se et contubernali suo, necesse est respondere? uides ortus obitusque, uices diei et noctis, in quibus quotidianus occasus est, et rediuiua successio. Fructus terre uidentur mori, cum decidunt, resurgere cum uirescunt, quod seminatur moritur, et resurgens in eamdem speciem reformatur. Granum folliculo uestitur, calorque uitalis quasi animare incipiens, spice adolescentis etatem format in cumulum, et  pubescentem quibusdam tunicis induit, et frugem quasi a primis erumpentem cunabulis, paulatim his que postulat necessitas nature communit. Caro autem nostra modo corruptibilis induet incorruptionem et mortale immortalitatem [19 1Kb] . Quid ergo miraris, si homines acceptos restituat terra, cum seminum corpora sic uiuificet, uestiat et producat? Nunquid Deo cura est de frugibus et arboribus reparandis et de hominibus nulla? Quare homo substantialiter de terra factus in terram non reuertatur? Nunquid in solis hominibus terra degenerat,  que omnia sibi commissa regenerat? uides quia naturale est resurgere et nature contrarium interire. Pone membra hominis lacerata, dispersa, combusta, in cinerem et in uentos data; nonne de tam modica et exili materia corpus illud potest reficere, qui potuit creare de nichilo uniuersa? Ethnici quidem mentiti sunt animas de quibusdam corporibus transire in alia; sed quid difficilius est animas redire in sua corpora uel ingredi aliena? Quod autem sequitur in Iob [20 1Kb] : Et in carne mea uidebo Deum Saluatorem meum, quem uisurus sum ego ipse, et non alius; sic intellige, ut sit eadem caro et non alia, sed alterata in eadem persona, scilicet alterata per gloriam; erit subtilis quia incorruptibilis; erit palpabilis, quia non mutabit essentiam  uere carnis. Reposita est hac spes mea in sinu meo [21 1Kb] . Nihil nos certius habere credimus, quam quod in sinu tenemus. De eodem in libro Tobie: Sicut B. Iob insultabant reges, ita sancto Tobie [22 1Kb] , etc. De eodem in libro Machabeorum: uir fortissimus Iudas collatione facta [23 1Kb] , etc. Item Ezechiel [24 1Kb] de eodem: Facta est super me manus Domini, etc. Si Iudeus oblatret quod hic non resurrectio, sed Isrelitici populi restitutio figuretur, et quod per resurrectionis similitudinem liberatio captiui populi ostendatur, sufficit mihi, non enim per simulata, uel similia, sed per uera rerum similitudo probatur. Cum dicimus, sicut est uerum quod hic sedeo; ita uerum est quod audio, necesse  est ut sessio uera sit, ad hoc ut probetur auditio. Expressa similitudinis forma resurrectionem Dominus per resurrectionem populi sui probat. Ac si dicat: Putasne captiuorum meorum impossibilis sit liberatio? Sicut mihi possibilis est resurrectio mortuorum, ita possibilis est mihi liberatio. Siue ergo ad generalem resurrectionem uerba que premissa sunt, referantur, siue per similitudinem resurrectionis ad captiuitatis liberationem, habet utriusque resurrectionis irrefragabile argumentum. Et nota quod alias similitudines satis competentiores Dominus induxisse potuit. Sed modum resurgendi, et suam in resuscitando potentiam docens, nobis fidem resurrectionis plenius intimauit.



CAP. XXXu. Testimonia prophetarum de die iudicii.


Isaias [25 1Kb] : Ecce dies Domini insanabilis uenit furoris, etc. Et Dauid in Psalmo canit: Initio tu, Domine, terram fundasti [26 1Kb] , etc.



CAP. XXXuI. Testimonia prophetarum de glorificatione sanctorum.

Isaias [27 1Kb] : Et erit lux lune, sicut lux solis, etc. Item de eodem: Et faciet Dominus exercituum omnibus populis [28 1Kb] , etc. Item: Non erit tibi sol ad lucendum [29 1Kb] , etc. Et nota quod non dicit lumen solis  aut lune defecturum, uel cessaturum, uel quia non erit saluandis necessarium: Nam Dominus ipse lux erit ipsorum. Sicut enim celi noui, que ego facio stare [30 1Kb] , etc. Sophonias [31 1Kb] : Silete a facie Domini Dei, etc.



CAP. XXXuII. Testimonia prophetarum de damnatione impiorum.

Isaias [32 1Kb] : Et erit in die illa: uisitabit Dominus, etc. Hieronymus super hunc locum dicit quod hec uisitatio erit eis in malum. Idem: Ecce Dominus in igne ueniet [33 1Kb] , etc. Nahum [34 1Kb] de eodem: Montes commoti sunt ab eo, et colles desolati sunt. Sophonias [35 1Kb] : uox Domini Dei amara, tribulabitur iste fortis. Dies illa, illa dies ire, etc. Psalmus: Deus noster manifeste ueniet, Deus noster [36 1Kb]  etc.



CAP. XXXuIII. Testimonia gentilium de fide.

Ea que de lege Mosaica et prophetis induximus, satis sufficere credimus, ut perfida Iudeorum duritia obtundatur. Possemus autem producere in medium ad assertionem nostre fidei quorumdam testimonia Iudeorum, ut Ioannis Baptiste, atque Zacarie et Elisabeth parentum eius, et senis Simeonis, et Anne prophetisse, discipulorum quoque et apostolorum Christi, qui etiam Christi passioni et ascensioni presentialiter adfuerunt, qui etiam tam fidele quam apertum et prophetis consonum Christo perhibuerunt testimonium. Porro Iudei odio Christiani nominis non solum dicta, sed nomina etiam  abominantur eorum. Ne autem uiderentur gentes a diuina gratia penitus aliene, quibusdam eorum datur prophetare de Christo, ut Iudeos, qui prophetis, quos recipiunt, credituri non erant, manifeste infidelitatis arguerent. In primis Balaam, per stellam significans Christum ipsum nasciturum de Iacob magis nolens quam uolens, inspirante Dei gratia, prophetauit, regnumque Moab eius potestate deuastandum. Maro etiam Mantuanus primum Christi aduentum denuntians describit, dicens:

Ultima Cumei uenit iam carminis etas [37 1Kb] .
Iam noua progenies celo demittitur alto [38 1Kb] .
Cui consonat et Zacarias dicens: uisitauit nos Oriens ex alto [39 1Kb] . A summo enim celorum egressus  eius [40 1Kb] . Sibylla etiam Cumana uates de utroque Christi aduentu, et quibusdam fidei nostre articulis adeo aperta et prophetis sanctis consona prophetauit, ut omnibus pateat manifestissime in ea uocationem gentium figurari. Cuius uersus ad confusionem  Iudeorum B. Augustinus [41 1Kb] introducit in sermone illo, qui sic incipit: uos conuenio, o Iudei.


uERSUS SIBYLLAE uATIS.

Iudicii signum tellus sudore madescet.
E celo rex adueniet per secla futurus,
Scilicet in carnem, presens ut iudicet orbem
Unde Deum cernent incredulus atque fidelis
Celsum cum sanctis eui iam termino in ipso.
Sic anime cum carne aderunt, quas iudicet ipse,
Cum iacet incultus densis in uepribus orbis.
Reiicient simulacra uiri, cunctam quoque gazam,
Exuret terras ignis, pontumque polumque.
Inquirens tetri portas effringet Auerni.
Sanctorum sed enim cuncte lux libera carni
 Tradetur, fontes eterna flamma cremabit,
Occultos actus retegens; tunc quisque loquetur
Secreta, atque Deus resecabit pectora luci.
Tunc erit et luctus, stridebunt dentibus omnes.
Eripitur solis iubar, et chorus interit astris.
Soluetur celum, lunaris splendor obibit.
Deiiciet colles, ualles extollet ab imo.
Non erit in rebus hominum sublime uel altum,
Iam equantur montes campis, et cerula ponti
Omnia cessabunt, tellus confracta peribit.
Sic pariter fontes torrentur, fluminaque igni.
Et tuba tunc sonitum tristem demittet ab alto
Orbe, gemens facinus miserum, uariosque labores
Tartareumque chaos monstrabit terra dehiscens.
Et coram hic Domino reges sistentur ad unum.
Decidet e celis ignisque et sulphuris amnis.

Hec de Christi natiuitate, et passione, et resurrectione,  atque secundo eius aduentu ita dicta sunt, ut si quis in Greco capita horum uersuum discernere uoluerit, inueniet, . Quod et Latine scribere, et sic pronuntiare possumus, iehsu Christus Dei Filius, Saluator. Preter hoc, que Grecarum litterarum proprietas in Latino non adeo poterit obseruari.



Operis conclusio.

Habes arma pro tuitione fidei tibi missa, caute illis utere. Iudeus enim inconstans est semper et uarius. Modo ait, modo negat, nunc preuaricatur litteram, nunc ad sui Messie, id est Antichristi tempora totam refert; et in modum patris sui diaboli se in monstruosas species sepius transfigurat.  Si ergo uis ad plenum deprehendere et exterminare uersutias eius, bibliotheca Spiritus in medio proponatur, ut ei fugere, aut tergiuersari non liceat, sed ut Goliath ense proprio iuguletur [42 1Kb] .





DE AMICITIA CHRISTIANA ET DE CHARITATE DEI ET PROXIMI TRACTATUS DUPLEX.



PROLOGUS IN UTRUMQUE TRACTATUM.

 Quoniam diminute sunt ueritates a filiis hominum [43 1Kb] , et refrigescente caritate multorum [44 1Kb] , uix aliquis in alio integritatem fidei experitur, uix inuenitur dilectio, que non sit questuaria et uenalis; communi malo condolui proponens mihi aliquid scriptitare secretius ad doctrinam et exercitium diligendi. Fodi ergo mihi fontem proprium, cui non communicet alienus. De diuersis enim scriptoribus quasi flores excipiens, ut mellificarem mihi plurium tam ueterum quam modernorum sententias de amicitia et dilectione Dei ac proximi in unum compendiose lectionis inuolucrum coarctaui. Super quo conscientie mee testimonio conglorians, thesauro, quem absconditum teneo, prefixi titulum hoc sigillo impressiore signatum: Secretum  meum mihi, secretum meum mihi [45 1Kb] . Securius quidem mihi est opusculum presens in sinu meo quasi sub modio claudere, quam exponere palpebris emulorum, et fasciculum quem inter ubera mea secretius tenere delectat [46 1Kb] , transferre in theatrum et derisum. Scio siquidem, quod si libellus hic quandoque euaserit in publicum, statim grunniet emulus, et labio uirulento submurmurans compilationi ascribet, quod sententias ueterum iam senio caligantes, uel ambigui intellectus intricatione perplexas studeo reducere ad euidentiam, et que situ et neglectu uetustatis obsoleuerant, feruentiore studio digerantur in materiam uirtutis, et in tractatum uberioris gratie coalescant. Sicut enim in libro  Saturnalium et in Epistolis Senece ad Lucilium sepe legitur, apes imitari debemus, que floribus in uarios succos mirabili artificio nature digestis, nouum in eos saporem maximamque uirtutem quadam sui spiritus proprietate transfundunt. Sicut refert ualerius Maximus, Curius Albinus hunc legendi fructum esse dicebat, ut lector emuletur ingenia  ueterum, et in proprium quandoque conuertantur, que ab aliis bene dicta miratur. Item in libro Saturnalium, Afranius togatarum scriptor in ea togata, que Compitalia inscribitur, suis respondens detractoribus dicentibus eum in libro Menandri, non solum sententias, sed uerba integra transsumpsisse: Transsumpsi, inquit, sed ea que melius me posse inuenire non credidi. Et in eodem: Quis fraudi uirgilio uertat, si ab Homero multa mutuatus est, que iam negligentia et uetusta longiturnitas abolescit? Et post pauca: Denique in hoc ipso est commendandus, quia id quod apud eum alienum est, melius ibi quam ubi natum est, sonare miramur. Que ergo inuidia est, si inter sarmenta sterilia de uite ueteri plantata eliguntur,  quibus in ordinem complantatis uberioris uinee successio propagetur. uerbum pete est:

Dixeris egregie notum si callida uerbum
Tradiderit iunctura nouum [47 1Kb] .
Quid ergo emulus detrahit et oblatrat, si sententias in sterili congerie, et neglectu uetustiore squalentes explanet apertius diligentia modernorum; et quas nuper fastidiebat animus legentis, ornatu elegantiore eductas nunc uoto auidiore auditas appetat etiam delicatus. Quocirca iam per emulum meum contra Opusculum presens non sibilet lingua serpentis antiqui, os obstruatur obloquentis iniqua, obturentur aures aspidis, et anticipet innocentie  uisus oculos basilisci. Gomor enim, quod colligo mihi, non ei communico; sed illis duntaxat, quibus data est manifestatio Spiritus ad utilitatem [48 1Kb] , ut in simplicitate cordis hunc libellum familiarius, si uelint, inspiciant, et si quid in eo inueniant scrupulosum, illud queso, lima diligentiore complanent.



TRACTATUS I. DE AMICITIA CHRISTIANA.



CAP. I. Que sit uera amicitia.


Subsannabit aliquis, et arguet, quod senex amatoria  ludam, qui iam delibor, et in membris meis responsum mortis accepi. Sed Michol irrideat nuditatem  Dauid saltantis [49 1Kb] ; ego uero utinam cum Dauid ludam, et uilior fiam in oculis meis, quatenus cum eodem in Sion arcam federis introducam! Mihi tamen pro magno est, si uel paucos de massa uniuersitatis eorum, qui seculari amore abstracti et absorpti sunt, et oculis effossis, crinibusque abscissis in mola cum Samsone laborant [50 1Kb] , per hoc Opusculum ineant fedus Ionathe cum Dauid [51 1Kb] , qui in suauissimo amore Christi a tribulatione malorum et dolore respirent. Nimirum, ex quo Caleph adeptus est Hebron per Iosue [52 1Kb] populus quiescit a preliis. Cessant enim tentationum pugne, postquam contemplatio cordis se ad tractum amoris incipit exercere. Amoris siquidem  campus latius patet, ceterisque affectibus anime sinus diffusiores expandit. Amor enim est quedam uis appetitiua rerum, quas ex desiderio eligimus et amplectimur ad fruendum. Amor autem etiam in brutis animalibus, que a ratione aliena sunt, suos frequenter appetitus exercet. Et licet frui spiritualiter in his que ad Deum sunt, pertinere dicatur; Paulus tamen frui uerbo aliter utitur. Nam ad Philemonem scribens dicit: Ut te frater fruar in Domino, refice in Deo uiscera mea [53 1Kb] . Sane dilectio ex certo animi iudicio uires capit; amicitia uero ex quodam usu diligendi cum electione rei, que diligenda est, et deliberatione procedit. Teste autem Tullio, amicitia est rerum humanarum et diuinarum cum beneuolentia et caritate summa consensio;  per caritatem forte mentis affectum intelligens, et per beneuolentiam mutui obsequii effectum. Quod ethnicus hic nomine caritatis eam intellexerit, que omnium mater est radixque uirtutum, uerisimile non uidetur; sed eam mentis affectionem, propter quam amicos nostros charos appellare solemus. Quidam philosophi amicitiam inter summas perpetuasque uirtutes collocasse leguntur, quos Salomon uidetur in Prouerbiis imitari; dicit enim: Omni tempore diligit qui amicus est [54 1Kb] . Unde beatus Hieronymus [55 1Kb] : Amicitia, inquit, que desinere potest, nunquam uera fuit. Ideo, qui lesus desinit diligere quem amauerat, amicus in ueritate non fuit. Ille nimirum longe est a lege amicitie alienus, qui sic hodie amat, ut cras oderit; sic omni  homini amicus, ut nemini fidus; hodie laudans, cras uituperans; hodie blandiens, cras mordens; hodie promptus ad oscula, cras ad opprobria, cuius amicitia leuiter comparatur, et leui exsufflatur offensa. uera denique amicitia in se solida est, et in omnibus amici necessitatibus ad omnem compassionem et tolerantiam se conquadrans grauius ex amici compassione affligitur, quam ex passione amicus. uide Apostolum [56 1Kb] qualiter confirmatur infirmis, scandalizatis couritur, et est illi tristitia magna pro fratribus suis, et dolor continuus cordi  eius. uere amicus erat, nunc ut Magister corripiens, nunc timens ne sensus eorum corrumperentur, nunc eos cum dolore ad lacrymas et ad penitentiam prouocans, nunc eos, qui non egerant penitentiam, lugens



CAP. II. Quod olim rare fuerint amicitie.

Refert Tullius [57 1Kb] uix tria uel quatuor amicorum paria in tot retro seculis exstitisse. Sed nemo miretur inter infideles populos raros fuisse uere amicitie professores. Illum enim ignorabant qui caritas est, qui amor est, cuius caritas diffusa est in cordibus nostris per Spiritum sanctum, qui datus est nobis [58 1Kb] . uerum ut uox turturis audita est in terra nostra [59 1Kb] , uox annuntiantis pacem, annuntiantis amicitie ueritatem atque dicentis: Hoc est preceptum  meum, ut diligatis inuicem [60 1Kb] , multa millia hominum amicitias contraxere ueraces, diligentes se inuicem honestius, uerius, certius, prudentius et fortius quam Pylades et Orestes. Nonne inter eos rerum diuinarum et humanarum erat cum caritate et beneuolentia summa consensio, de quibus scriptum est: Multitudinis credentium erat cor unum et anima una, nec quisquam aliquid suum esse dicebat; sed erant illis omnia communia [61 1Kb] . Ceterum, postquam ueritas protestata est, quia maiorem dilectionem nemo habet, quam ut animam suam ponat quis pro amicis suis [62 1Kb] , paritas amicorum multiplicata est super numerum. Quot enim non solum iacturam rei familiaris pro fratribus suis in Christo  passi sunt; sed etiam cruciatus corporis gratanter amplectentes, pro amicis suis animas posuerunt?



CAP. III. Quam dulcis et quam fructuosa sit amicitia.

In rebus humanis nichil dulcius amicitia inuenitur, nichil sanctius appetitur, nichil fructuosius custoditur; habet enim fructum uite que nunc est et future. Ipsa propria suauitate uirtutes alias condit, aduersa temperat, prospera componit, tristiaque iucundat. Homo sine amico non habet, cui uitam et affectus suos communicet, cui conscientie sue sinum aperiat, cui ad solatium suum aliquid de molestiis terrentibus euaporet. Solus est, qui sine amico est. uere dicitur solus, quia si ceciderit, non  habet subleuantem [63 1Kb] . E diuerso quanta est iucunditas, quanta securitas, habere cum quo loquaris, ut tecum, cui cordis tui secreta committere audeas, quem in secretioribus tuis habeas ut te ipsum, cui plena securitate reueles, quantum in studiis spiritualibus a te ipso defeceris aut profeceris apud Deum. Quid denique desiderabilius aut dulcius, quam ut duorum tanta sit unio animorum, quod cum alter corripiatur ab altero uel laudetur, nulla interueniat ira, nulla seditio, nulla inter eos formido criminis, adulationisue suspicio? Amicus, ait Sapiens, est medicamentum  uite [64 1Kb] . [65 1Kb] Optima enim medicina est homini homo, qui eius remediatur aduersis, qui eius condescendit incommodis, qui grauia leuigat, qui amici onera quasi iuncto humero simul portat. Nec enim uerus amicus impatientius propriam iniuriam sustinet, quam amici. uerbum philosophi [66 1Kb] est: Non aqua, non igne, non ere pluries utimur, quam amico. In omni actu, in omni studio, in rebus certis, in dubiis, in omni euentu, in secreto, in publico, in omni consultatione, domi et foris: et ut multa paucis includam, in omnibus, que ad diuina pertinent et humana, gratia se diligentium mutuo utilis inuenitur. Audi Tullium: Tanta est, inquit, amicitie uirtus, quod eius beneficio absentes amici sibi presentes assistunt, egentes abundant, ualent  imbecilles, et quod mirabilius est, mortui uiuunt. Demum amicitia est diuitibus pro gloria, pro censu pauperibus; exsulibus pro patria, imbecillibus pro uirtute, pro medicina egroto, mortuis pro uita. Et sicut idem Tullius aiebat: Solem uidentur de mundo tollere, qui de uita hominum amicitiam tollunt.---Amicitia, inquit idem, quedam est uita hominum, sine qua nullum est humane uite solatium. Amicitia quidam gradus est hominibus ad Deum. Dilectione enim mediante, homo Deo approximat, dum ex hominis amico Dei amicus efficitur. Audi Deum ad homines loquentem, quos in proximi dilectione firmauerat et dicentem: Iam non dicam uos seruos, quia seruus nescit quid faciat Dominus  eius. uos autem dixi amicos, quia omnia quecunque audiui a Patre meo, nota feci uobis [67 1Kb] . Que omnia, sicut plerique sancti asserunt, in Dei proximique dilectione consistunt.



CAP. Iu. Quod in uera amicitia nichil est cupiditatis uel inhonestatis.

Illud autem sciendum, quod in amicitia uera nichil est inhonestum, nichil simulatorium, nichil lucri temporalis, aut inanis glorie uenatiuum. Non enim amor ille nomine uel honore amicitie dignus est, qui alicuius mundane utilitatis obtentu contrahitur. Amicitia siquidem ipsa sui causa est, ipsa sibi merces, et longe infra fines amicitie amor ille subsistit, quam exspectatio ambitiosa, uel spes questuaria antecedit.  Fons sane et origo amicitie amor est, et quasi genus ad speciem; nam cum amor sepe sine amicitia sit amicitia nunquam sine amore consistit. Amor itaque, quandoque ex nature instinctu, quandoque ex motu carnali, quandoque ex officio causam recipit, quandoque uero ex ratione sola, plerumque etiam ex ratione et affectione procedit.



CAP. u. De naturali amore.

Natura amicitie originem modumque prescribit. Per hanc mater diligit filium; per hanc gallina colligit pullos suos et coinfirmatur infirmis [68 1Kb] , ursa  etiam catulis suis immurmurat [69 1Kb] ; aquila quoque uolitat super pullos suos, portans eos in humeris suis [70 1Kb] . Sed et lamie nudauerunt mammas suas, lactauerunt catulos suos [71 1Kb] . Amor induxit Iacob, ut plangeret filium suum Ioseph. Naturali amore impulsus est Dauid plangere filium parricidam, et dicebat: Absalon fili mi, fili mi Absalon, quis mihi det, ut moriar pro te, fili mi Absalon [72 1Kb] ? Porro naturalis amicitia modestie legem sepe transgreditur, Dei et salutis sue obliuiscens ex nimia teneritudine et affectione parentum. Ex officio contrahitur amicitia, dum ratione dati et accepti mutua inter amicos gratia coalescit. Sed timeat quisquis uere amicitie professor est, ne sub liberalitatis obtentu uenenum amicitie uenalis obrepat. Sane pura et sola  ratio amicitie causam prestat, cum aliquos diuina potius auctoritate, quam proprio affectu diligimus. Sic enim non solum pacificos, sed etiam dyscolos et peruersos, qui nobis sunt oneri et labori pro Christo, qui dicit: Diligite inimicos uestros, benefacite his qui oderunt uos [73 1Kb] , brachiis sincere dilectionis in Christo amplectimur, eisque sine omni fictione consulimus, condescendimus afflictis, et eorum onera compassionis humero supportamus. Ex ratione simul et affectu amicitia generatur, ut cum aliquis, quem nobis dictat ratio diligendi, se propria uirtute amabilem reddit, ut amor, qui ex ratione castus est, ex affectione sit dulcis. Hunc uero amorem diuine moderationis dispensatio introduxit, precipiens  homini, ut sic diligeret proximum, sicut diligebat se ipsum. Unde quia in hoc effrenis et preceps erat humana uoluntas, Deus ei frenum imposuit, et ne ei liberum esset extra modestie limites euagari, eum quem habebat ad se coarctauit, et affectum ipsum dilectioni proximi proportione commensurabili coaptauit: Dilige proximum tuum, inquit, sicut te ipsum [74 1Kb] . Credo, quod te ipsum diligas, si tamen diligis Deum. uide ergo, si huius dilectionis, qua te ipsum diligis, putas mercedem aliquam exigendam: profecto nequaquam. Quisquis enim per se sibi charus est; nec aliena, nec intrinseca ope indiget, ut ad se diligendum uehementius excitetur. Ut ergo alium eque ut te ipsum diligas, necesse est ut in ipsum transfundas illum, quem habes ad te, dilectionis affectum,  ut sit tibi quasi alter tu. Nec de huiusmodi amicitia fructus queratur exterior, cum ipsa sit caritas, que nunquam excidit [75 1Kb] , cuius fructus gaudium est, et pax in Spiritu sancto. Hunc fructum insinuans ueritas in Euangelio dicit: Posui uos, ut eatis, et fructum afferatis, fructus uero uester maneat [76 1Kb] .



CAP. uI. De carnali amore.

Sane amor ex carne proueniens sequitur aures et oculos suos per uaria fornicantes, atque per eorum aditus usque ad ipsam mentem rerum concupiscibilium imaginem introducit. Sic more meretricio  diuaricat pedes suos omniumque spiritum immundorum spurcitie se exponit, productioris uite sibi spatium pollicetur. Contemnit terribilia Dei iudicia, et hoc solum uite sue ascribit, quod indulget extraordinarie uoluptati. Sicque animus aspectibus impudicis, uerbis et nutibus, et obsequiis illectus et attractus, in malum miserabiliter captiuatur; dumque due mentes quodam federe fedo in una uoluntate conflantur, quod odibilius est Deo et anime perniciosius operantes, se infelices omnia lege amicitie facere arbitrantur. Porro hec amicitia nec ex deliberatione initur, nec probatur iudicio, nec ratione regitur; sed sequens uage affectionis impetum, per illicita indiscrete raptatur: nimirum nec modum tenens, nec seruiens honestati, nec inter  commoda et damnosa discernens. Spiritu siquidem uertiginis ducitur, et effrenis concupiscentie flammis exestuans quasi quibusdam interioribus furiis agitatur. Hec autem spuria et degenerans amicitia, quam scilicet libido contaminat, uel alterius pestis reatus incestat, delectabilius quidem ad tempus, sed perpetuo exitiales experitur affectus. Cito enim preterit quod delectat et permanet sine fine quod cruciat. Honesta ergo et casta contrahatur amicitia; in hac enim omnia secura sunt, dulcia, pacifica, suauia et iucunda.



CAP. uII. Non esse amicitiam ueram, si sit questuaria.

Amicitia, quam immunda cupiditas introducit,  fraudulenta est: nichil certum, nichil securum aut stabile habet. Bona hominis amat, non hominem; amorem metitur ex questu. Fortunam uotis amplectitur, non personam, iuxta illud:

Non est persone, sed prosperitatis amicus,
   Quem fortuna tenet dulcis, acerba fugat
Teste sacra Scriptura: Est amicus secundum tempus, et non permanebit in die tribulationis [77 1Kb] . Mercalis est hec amicitia, que quanto accedentius consentanea est cupiditati, tanto longius est ab amicitie palatio relegata. Licet enim amicitie cultoribus plurime commoditates ex ipsa soleant obuenire, uera tamen amicitia in se ipsa fructus suos constituit, omnemque spem futuri obuentus mera liberalitate precurrit. A beneficiis siquidem,  quibus Berzelai Galaadites Dauid fugientem a facie Absalon benigne recepit, fouit et inter amicos precipuos numerauit [78 1Kb] , nemo credit eorum amicitiam habuisse initium; sed causam prestitisse impense humanitati amicitie preuenientis affectum. Notum quidem est, quod rex illius ope non eguit; cumque uir ille opulentissimus esset, nullam a rege retributionem propter hoc exspectauerat. Unde cum ei diuitias et delicias totius ciuitatis offerret, ille nichil suscipere acquieuit, Sic et illud uenerabile fedus inter Dauid et Ionatham [79 1Kb] non terrene utilitatis exspectatio, sed approbate uirtutis  contemplatio consecrauit. Emersit tamen alterius utrobique profectus, ut uita unius alterius custodiretur industria, et unius beneficio alterius posteritas minime deleretur. Non est ergo amicitia in questu, nec in assentatione, sed in ueritate et fide. Audi B. Ambrosium [80 1Kb] : Non est, inquit, amicitia uectigalis, sed liberalis. uirtus enim est, et non questus; non pecunia conciliatur, sed gratia: nec licitatione pretiorum, sed concertatione mutue beneuolentie gignitur et fouetur. Est autem amicitie suauissimus fomes sinceritas affectionum, mutua obsequela, rerum honestarum crebra collatio, parilitas uoluntatum, iugis et inuiolabilis fides. Certe Chusi Arachites [81 1Kb] amicitiam Dauid tanta fide studuit extollere et fouere, ut sollicitudinem  securitati preferret, mortis pericula et labores gaudio et quieti, preeligens amici communicare doloribus quam honoribus homicide. uerbum Ethai Gethei erat [82 1Kb] : uiuit Dominus, nec in uita, nec in morte derelinquam te.



CAP. uIII. Quod amicitia quedam commendetur, quedam reprobetur.

Amori, qui ex concupiscentia carnis, aut ex superbia uite causam et originem trahit, plurimum affinis est amor mundi, qui totus de sola uanitate nititur iuxta illud: Filii hominum usquequo graui corde, utquid diligitis uanitatem, et queritis mendacium  [83 1Kb] ? Sunt etiam amores, qui si ordinati fuerint approbantur, uidelicet, socialis, fraternus, et coniugalis. Socialis, ut inter Dauid et Ionatham. Huius amoris affectio Dauid urgebat ad planctum, ut diceret: Doleo super te, frater mi Ionatha, decore nimis et amabilis super amorem mulierum. Sicut mater unicum amat filium suum, ita ego te diligebam [84 1Kb] . Frater et soror dulcissimi amoris uicissitudinem in se gerunt, ac mutuos et indiuisos affectus consensu mutue uoluntatis enutriunt. Sponsus et sponsa domesticis affectionibus indissolubili federe pudicitiam fidei coniugalis obseruant. Notandum uero quamdam amicitiam initialem esse, de qua B. Augustinus [85 1Kb] scribit, eamque describit: colloqui scilicet, atque corridere amico, beneuole  obsequi, simul et legere et conferre, dissentire inter se sine odio, sicut dissentit aliquis a se ipso, desiderare absentes cum molestia, uenientes cum letitia suscipere, reamare amantem, presentes defendere, excusare absentes, dentem detractionum retundere, atque omnibus modis feruorem intime dilectionis fideliter exhibere. Porro B. Augustinus quasdam hic tenere dilectionis proprietates insinuat cui boni et mali plerumque communicant; nam illa, de qua loquimur, amicitia inter bonos tantum oriri solet, inter meliores proficere, inter optimos consummari.



CAP. IX. De origine amicitie.


Denique si amicitie inspicimus originem, a summa natura, que Deus est, suam traxit essentiam. Deus equidem mentibus humanis primos amicitie impressit affectus; auxerunt eam usus et experientia: ipsam demum legis ordinauit auctoritas. Deus siquidem, summe bonus, summe pietatis, potens, sibi in sua beatitudine, que ipse est, in sua ineffabili gloria sibi sufficiens nec celo, nec terra, nec angelo, nec homine indigebat. Eius nimirum sufficientiam omnis creatura protestatur, et dicit: Deus meus es tu, quoniam bonorum meorum non eges [86 1Kb] . Ipse omnium existentium causa, sententium uita, intelligentium sapientia,  amor et gloria angelorum, dignatus est hominem ad se amandum allicere, et ipsum per hec inuisibilia ad appetitum suorum inuisibilium inuitare. Unde non solum quatuor elementis, sed omnibus etiam creaturis quoddam amicitie uinculum eterna ratione prescripsit. Bona enim non essent, nisi mutuo sibi quodam amicabili federe consentirent. Legimus enim, quod uidit Deus cuncta que fecerat, et erant ualde bona [87 1Kb] . Bona siquidem sunt, in quantum a Deo sunt; pulchra sunt, in quantum quelibet pars suo congruit uniuerso; ordinata uero sunt, in quantum unaqueque res in hac uniuersitate congruum sibi locum, tempus etiam sortitur et modum. Locum, quia angeli obtinuerunt celum, irrationabilia solum, homo melius paradisum.  Tempus, quia angeli in uno et eodem tempore facti sunt, homines diuersis temporibus creati sunt, et quantum ad animam semper erunt; irrationabilia uero, nec simul facta sunt, nec semper erunt. Ceterum rationabili creature Deus hunc indixit modum, ut si iusta est, beatitudinis particeps fiat; si iniqua est, eterne damnationi subiaceat. Irrationabili et sensibili creature hic a Deo prefixus est modus, ut quia nec beata, nec misera esse potest, uel predestinatorum saluti subseruiat, uel infelicitatem accumulet prescitorum. Ideo prouide Sapiens: Ignis et ferrum, lac et panis, et mel, botrus uue, oleum et uestimentum; sicut hec omnia sanctis in bonum, ita impiis conuertuntur in malum [88 1Kb] . Sic Deus, cui est summum bonum immutabilem  esse, et cui est semper idem esse, dicente Propheta: Tu semper idem ipse es [89 1Kb] , sic ordinat creaturas, ut singula naturam habeant, qua bona sunt, speciem qua pulchra sunt, usum, per quem bene ordinata rationabili creature proficiunt. In hoc autem uehementer admiranda et predicanda est sapientia Creatoris, quia cum nichil fecerit malum, ipse tamen mala nostra sic ordinat et disponit, ut nobis nocenda non noceant, sed ad correctionem, uel ultionem nobis proposita proficiant ad salutem, maxime his qui diligunt Deum. Diligentibus enim Deum omnia cooperantur in bonum [90 1Kb] . Ipse ergo  incommutabiliter bonus et beatus solam irrationabilem creaturam prouidit, et uoluit sue beatitudinis esse capacem, ut idonea sit ei adherere diligendo et sperando, cuius imago est, et omnia desiderabilia sua in eius notitiam et obsequium iactare quam nosse, uiuere, cui seruire regnare est.



CAP. X. Quatenus dilectio prius deformata peccato, postea reformata est.

Demum per eorum preuaricationem refrigescente caritate, cupiditas subintrauit, que bona propria communibus preferens, suspiciones, emulationes, contentiones et odia introduxit. Imago tamen Creatoris, licet in homine sit corrupta, non est prorsus abolita, propterea memoriam habet obliuioni obnoxiam; scientiam uero sed errori obiectam; amorem  quoque, sed pronum ad cupiditatem. Celesti siquidem iustitie congruebat, ut quia libero abusus arbitrio amorem suum a uero et incommutabili bono ad bonum fallax et transitorium deflexerat, similitudinem Dei sibi per rapinam usurpans, adiiceretur similitudini iumentorum. Ideo enim homo cum in honore esset, non intellexit, comparatus iumentis insipientibus, et similis factus est illis [91 1Kb] . Sic profectum insolenter appetens decidit in defectum, et presumens Deo esse similior, ei dissimilis factus et Deum perdidit et se ipsum Nulla tamen preuaricatio ita imaginem Dei potuit abolere quin habeat in se qualitercunque beate Trinitatis imaginem. Anima enim hominis sui reminiscitur, eamque cognoscit,  se diligit, et sicut scientie sue reminiscitur, eamque cognoscit et diligit, cuius etiam dilectionem, ac memoriam suam diligit et reminiscitur ac utramque cognoscit, ut uideas quasi in una substantia anime unitatem, et in tribus, scientia scilicet, et memoria, et amore, in quibus est anime substantia, uidere est Trinitatis imaginem. Propterea credimus dixisse Psalmistam: uerumtamen in imagine pertransit homo, sed et frustra conturbatur [92 1Kb] ; insinuans non deesse imaginem Dei ex natura, sed inesse corruptionem ex culpa. Memoriam enim corrumpit obliuio, scientia obnubilatur errore, amor cupiditate degenerat. Sane soluto per Iesum Christum Saluatorem nostrum debito preuaricationis antique, deleto chirographo mortis, cuius obligatio  nos tenebat astrictos, triumphatis etiam principibus et potestatibus, quibus nos addixerat diuina sententia, cepit humana memoria reparari per sacrum eloquium, scientia restitui per fidei sacramentum, amor etiam referuere per illius, quam Christus in cruce nobis exhibuit, caritatis exemplum. Erit autem reformatio huius imaginis plena, ubi memoriam non interpolabit obliuio, non obnubilabitur scientia errore, nec amorem Dei rei aliene cupiditas deprauabit. In patria hec erunt, ubi nullus erit locus obliuioni uiuentibus in eternitate, nulla cupiditatis titillatio absorptis a caritate: ibi erit summa pax,  plena requies, eterna felicitas, felix et iucunda, indeficiensque tranquillitas. Interim ad amicitiam reuertentes dicimus, quod amicitia oritur, conseruatur atque perficitur inter eos duntaxat, qui sobrie, et iuste, et pie uiuunt in hoc seculo [93 1Kb] , nichil inhonestum uolentes petere uel prestare, nichil agere uel sentire, aut consentire, quod displicere Deo, uel in anime discrimen, uel commune incommodum sentiatur redundare. Et in hoc quorumdam sententia reprobatur, qui contra fidem, aut honestatem, seu contra rempub. bonumue commune amicitiam existimant ineundam. Certe serui regis Saul fidem domino suo laudabiliter seruauerunt nolentes parere atrocitati eius in effusione sanguinis sacerdotum, quam Deg Idumeus [94 1Kb] , qui eiusdem sacrilegii  malitia se ad imperium domini sui pariter inquinauit. Ionadab, amicus Amnon, consilio suo suggerens et procurans illius incestum, dum ad turpitudinem obsequium prestitit, crudeliter amicitie legem uiolauit [95 1Kb] . Patet amicos Absalon sceleratos fuisse amicitie transgressores, qui in regem suum et regnum prelia excitantes cum Absalon perduellionis flagitium incurrerunt [96 1Kb] . Erubescant itaque uere nomen amicitie profiteri, qui eam uitiorum assensu uel cooperatione contaminant, et honestatis uocabulo abutentes mutue gloriam amicitie sibi sacrilega presumptione usurpant. Porro qui non amat, amicus non est. Ille autem non amat, qui amat iniquitatem; imo illam procul dubio animam  odit, cuius amat iniquitatem [97 1Kb] , et ita, neque alterius amat animam, neque suam.



CAP. XI. Quod omnes uirtutes anime ex dilectione dulcescant.

Tria sunt, quibus Deo spiritualiter adheremus; memoria, scientia et uoluntas. Memoria quippe quodammodo cuiusdam eternitatis capax est, scientia notitie, uoluntas amoris. In his tribus primus homo Deum in memoria tenebat sine obliuione, scientia cognoscebat sine errore, amore affectabat sine alterius rei cupiditate: cumque in his tribus esset homo beatus, in tertio tamen, id est in amore Creatori suo tanto familiarius adherebat, quanto dulcius gustabat quam suauis sit Deus [98 1Kb] . Quanto  nimirum maior summi boni dilectio, tanto suauior in ea est delectatio, et tanto plenior beatitudo. Licet enim memoria multa preterita retineat, licet scientia profundissima percipiat, nulla tamen delectatio ibi est, nisi se dulcedo amoris infundat. In rebus itaque ratione utentibus Deus ordinat memoriam, scientiam et amorem; ut amor ex memoria et scientia conualescat, et illa duo in amore dulcescant. Ex his formatur et firmatur in hominibus quibusdam affectus in Deum, et in se quedam blanda et socialis communio uoluntatum. Denique in creatione hominis fedus et uinculum sociale specialiter commendatur.  Non est, inquit Deus, bonum hominem esse solum; faciamus ei adiutorium simile sibi [99 1Kb] . Et ad maius et expressius unionis indicium unius substantiam de alterius substantia propagauit. Ideo etiam de latere Ade socia eius assumpta est, ut qui collaterales erant essentia, essent uita et moribus cequales. Sic natura primitiuos amoris affectus in hominum cordibus exarauit, quos sensus interior postea quodam diligendi usu quasi quodam gustu dulcissime suauitatis adauxit.



CAP. XII. De dilectione amici, et que eam impediunt.

In contractu amicitie multa ueniunt, ex quibus formatur amicitia, et firmatur, atque continuum in se recipit incrementum [100 1Kb] . Cum enim amicum talem esse oporteat, cui cor tuum, et omnia cordis  arcana committas, prius eligendus est, deinde probandus, denique admittendus, demum summa tractandus reuerentia et continua deuotione colendus. Ut autem in amicitia uniuersa ordinate procedant, in Deo primitus, uelut in fundamento dilectionis primitie consecrentur, postea uero electione, probatione, consensu etiam et iugi familiaritate amicitia foueatur, ut sit in ea non solum stabilitatis, sed quoddam eternitatis exemplar. Sic ergo tu illius, et ille tuus sit, ut nec in spiritualibus, nec in corporalibus inter uos aliqua obrepat animorum, sententiarum, affectuum, uerborumue dissensio. Amicitiam enim firmant atque perficiunt electio, probatio, admissio, rerum diuinarum et humanarum  cum beneuolentia et caritate plena consensio. Ad electionem autem pertinet, ut nullus in amicitia eligatur, cuius opinio alicuius criminis enormitate laboret. Poterit tamen eligi et admitti, si alias sit commendabilis uite, et facile sanari ualeat a uitio, cuius neuus mores eius commendabiles decolorat. Sunt autem quatuor uitia, quibus preclarus honor amicitie sepius offuscatur. Hec sunt iracundia, instabilitas, suspicio atque garrulitas. Sacra Scriptura de iracundo dicit: Noli esse amicus homini iracundo [1 1Kb] . Ira enim furor breuis est. Unde et eadem Scriptura subiungit: Ne ambules cum homine furioso [2 1Kb] . Item Salomon: Ira, inquit, in sinu stulti requiescit [3 1Kb] . Et in Ecclesiastico: Est amicus, qui odium et rixam, et conuicia denudabit [4 1Kb] . uerum quidam ex  proprie complexionis naturali conditione iracundi sunt; sui tamen motum animi usque ad ea que, testimonio Scripture, dissoluunt amicitiam, procedere non permittunt. Tales quandiu certa est eorum affectio patienter expedit tolerare, et excessum uerbi et operis blande corrigendo, et benigne docendo uel dissimulare patienter, uel amicabiliter indulgere. Ex uitio iracundie solent quinque uitia, quorum singulis amicitia sepe dissoluitur, quasi quinque hydre capita pullulare. Hec sunt conuicium, improperium, superbia, reuelatio secreti, et plaga dolosa [5 1Kb] . Audi non mea sed sacre Scripture uerba  dicentis: Qui conuiciatur amico, dissoluit amicitiam [6 1Kb] . uerumtamen si amicus aliqua subreptione preuentus uerbum aliquod triste protulerit, si consilium suum tuo pretulerit, in his et consimilibus amicitiam dissolui non expedit. Est enim adhuc, sicut idem Sapiens ait: Concordia ad amicum, excepto conuicio, improperio, superbia, mysterii reuelatione, et plaga dolosa [6* 1Kb] . Idem autem conuicium uulnerat caritatem, quia quidquid, ira instigante, aliquis dixerit in amicum, uerum estimatur ab aliis, eo quod prolatum sit a conscio secretorum. Improperium uero detestabile est; cum quis, scilicet, falsa obiiciens perfundit confusibili rubore innocentis faciem, grauans eius opinionem exterius, et interius uulnerans caritatem. Superbia humilitati  inimica est, eo potissime detestanda, quia remedium penitendi, aut humilitatem confitendi excludens reddit hominem audacem ad iniurias, ad correctionem et consilium contumacem. Denique mysterii uel secreti reuelatio exsecrabilis est. Quidquid inter amicos erat amoris aut gratie impudenter euacuans, et omnia felle amaritudinis, et odii, atque indignationis aspergens. Ideo Sapiens dicit: Qui denudat arcana amici, perdit fidem [7 1Kb] . Et paulo post: Amici mysteria denudare desperatio est anime infelicis [8 1Kb] ; redintegratio enim amicitie desperanda est in eo, qui primam fidem irritam fecit, et reuelando, que sibi commissa fuerunt, tanquam Deo, uniuersa turbauit. Plaga dolosa morsus est serpentis  et aspidis. uerbum enim Salomonis est: Si mordeat serpens in silentio, nichil eo minus habet, qui detrahit in occulto [9 1Kb] .



CAP. XIII. Exempla eorum que amicitiam impediunt.

Et ut de conuicio et improperio, atque ceteris subiiciamus exempla, recolamus quod cum Semei consectaretur conuiciis Dauid a facie Absalonis fugientem [10 1Kb] , inter uerba Dauid testamentaria Semei mortis supplicio sententia celestis addixit. Exemplum de pena improperii habes, quod cum Nabal Carmelus improperasset sancto Dauid, quod esset seruus et fugitiuus, idem Nabal a Domino percussus interiit [11 1Kb] . Penam superbie habemus in Amon, filio  Naas regis filiorum Ammonitarum [12 1Kb] . Cum enim rex Dauid diu cum rege Naas amicitiam coluisset, et eo mortuo filio eius Amon fedus amicitie obtulisset, ille superbus et ingratus amico contumeliam adiecit contemptui; in cuius criminis ultionem Dauid eum, et populum eius, urbes etiam ipsius igne et gladio deuastauit [13 1Kb] . De reuelatione secreti exemplum habemus in Achitophel, qui consentiens filio parricide, cum ei patris sui Dauid prodidisset consilium, dignum flagitio proditionis finem imponens laqueo se suspendit [14 1Kb] . De ueneno detractionis exemplum  habemus in Maria sorore Moysi, que dum fratri suo presumptuose obiurgando detraxit, Deus lepra percussam, et a castris eiectam septem diebus a populi communione precidit [15 1Kb] . Non solum iracundi, sed etiam instabiles et suspiciosi debent esse ab electione amicitie alieni. Cum enim magnus sit amicitie fructus securitas, qua te credis et committis amico, quomodo potes esse de illius amore securus, qui circumfertur omni uento, qui Protei uultus tota die induit, et in eadem uoluntate uel etiam ad modicum non subsistit. Suspiciosi quoque longe sunt ab electione amicitie relegandi. Nihil enim amicitie magis congruit, quam quedam pax, et quieta tranquillitas cordis; suspiciosum autem semper curiositas inquietat, timoris stimulos suggerit,  et multiplicem turbationis materiam subministrat. Si enim amicum uiderit alii secretius colloquentem, proditionem putat; si amicum uiderit se alii beneuolum et iucundum exhibentem, se contemni existimat, correctionem amici interpretatur odium, laudem uero irrisionem. Sic in omnibus peruersus est uniuersa peruertens. Linguosos ad amicitie secreta non arbitror eligendos. uir enim linguosus non dirigetur in terra [16 1Kb] . Et testimonio Sapientis [17 1Kb] , si uideris hominem promptulum ad loquendum, non plus de ipso sperare poteris, quam de stulto. Talem itaque tibi eligas in amicum, qui tuis moribus, et tue conueniat honestati. Nam, teste B. Ambrosio [18 1Kb] , inter dispares mores amicitia esse non potest.  Licet autem iracundia, instabilitas, auspicio et uerbositas frequenter soleant electionem amicitie impedire, mihi tamen uidetur non esse ab hac electione amicitie repellendos [19 1Kb] , qui patientia reprimunt iracundiam, leuitatem debita grauitate cercent, qui uera dilectione suspiciones euacuant; et istos probatiores crediderim, et potius ad amicitiam eligendos, tantoque deuotius amplectendos quanto fortius cohibent uitia uirtutibus, et pugnantes contra se uoluntatibus propriis dominantur.



CAP. XIu. De fide amicitie, et que in amico diligenda sint.

Probatur amicitia fide, intentione, discretione,  patientia. Fide, per quam te et tua omnia ei quem diligis sine omni suspicione committas [20 1Kb] . Intentione, ut nichil ex amicitia, nisi Deus et naturale bonum, cuius ipse est auctor, exspectetur. Discretione, quid amico prestandum sit, in quibus etiam pro amico tristandum, uel in quibus congratulandum; uel in quibus denique corripiendus sit, aut etiam in quibus et qualiter tolerandus diligenti cautela et exquisita examinatione disquiras. Patientia etiam in amicitia maximum locum tenet, ipsa enim custos amicitie et nutrix est. In letis ipsa  et tristibus, atque in quolibet uite statu se prebet equalem, intuens eodem oculo amicum diuitem uel mendicum, fortem aut debilem, sanum aut egrum, humilem aut sublimem. Ipsa tamen in ea que circa animum amici sunt diligentia propensiore attendit; ea uero, que extra animum amici sunt, non multum considerat; si adsint, non magni facit; si abfuerint, non requirit. Sunt autem circa animum hominis mores, gratia et uirtutes; extra animum, fama, diuitie et honores. Et notandum quod, sicut aurum in conflatorio [21 1Kb] , sic fides in necessitate probatur. Scriptum est enim: In necessitate probatur amicus. Et iterum: Amici diuitis multi sed in diuitiis fides amicitie latet. Qui simulatorie amat in prosperis, erit aduersarius in  aduersis. Deponat laruam dilectio, hypocrita in procella turbinis, et fucum subornate familiaritatis reteget, qui tibi blande obsequitur, et se ad uere amicitie regulam sophistice commetitur. uerbum Salomonis est: Omni tempore diligit, qui amicus est, et frater in angustiis comprobatur [22 1Kb] . Et arguens infidelem: Deus, inquit, putridus, et pes lassus, qui sperat super infideli die angustie [23 1Kb] . Nec solum aduersitate, sed etiam silentio secretorum examinatur amicitie fides. Euangelica quidem sententia est, quod qui in modico fidelis est, et in multo fidelis erit [24 1Kb] . Si ergo fidem amici experiri uolueris, non ei prius tui cordis arcana committas, sed aliqua exteriora et modica, de quibus non magnum emergat  dispendium, si fuerint reuelata, et ea nichilominus sub ea cautione et adiuratione terribili credas, ac si obessent prodita, et celata prodessent. Probatum igitur in minoribus eum securius poteris in maioribus experiri. Denique si fama sinistrum quid de te diuulgauerit, aut detractor aliquid turpitudinis tibi absenti inusserit, quod ille nullatenus inclinari ualeat ad credendum, nulla moueri suspicione, nulla dubitatione nutare, quod fides eius certa sit et stabilis, nulla tibi debet cunctatio superesse. Legimus in libro ualerii Maximi [25 1Kb] , quemdam suggessisse Platoni, quod Xenocrates eidem multipliciter detraxisset, et hoc ipsum relator offerebat iuramento firmare. Cui Plato: Non est credibile quod me non amet fideliter quem fideliter amo.  Cumque criminator instaret, Plato subiecit: Et hec si in me dixerit, hec ipsa mihi expedire cognouit. Aegrotabat Alexander [26 1Kb] , et de communi sententia medicorum Philippus medicus et amicus eius ei medicinam suis manibus confectam porrigebat. Superuenerunt littere Parmenionis hortantis, ut rex Philippi caueret insidias, utpote quem Darius pecunia corrupisset; quibus lectis ille hausit incunctanter; ac tunc tradidit Philippo ad legendum, ex suo nimirum amore affectum pensans amici, in ipso mortis nuntio uitium suspicionis  exlusit. Quedam uero, que in amici probatione potissima sunt, Flaccus [27 1Kb] paucis uersibus claudit, dicens:

   Absentem qui rodit amicum,
Qui non defendit, alio culpante: solutos
Qui captat risus hominum, famamque dicacis:
Fingere qui non uisa potest, commissa tacere
Qui nequit, hic mendax, hic est infidus amicus.



CAP. Xu. Quibus modis probetur intentio diligentis.

Restat inspicere, qualiter intentio sit probanda. Sunt enim, qui non intendunt, aut sperant in amicitia nisi questum. Tales suos amicos diligunt, sicut bouem aut asinum suum; de quibus exspectant, non gratiam, non pacem mentis captant, sed lucrum. Illius itaque, quem in sacrarium tue familiaritatis proponis admittere, probetur intentio,  ne spe commodi temporalis inire tecum amicitias uelit. Mercalis est enim intentio et non gratuita. Propterea solidiores inueniuntur plerumque pauperum amicitie quam magnatum. Diuitibus siquidem assentatorie gratificatur a multis. Nullus uero erga inopem simulatorie aget, sed tanto purior est erga pauperem caritatis affectio, quanto nulla circa eum subest adulationis uel simulationis occasio. Si ergo uideris hominem aliquid anxie appetentem, quod per te prestare, uel per alium possis, sed in huiusmodi rei obtentu aliquis preferatur, facile qua tibi adheserit intentione patebit. Nam in huiusmodi casu nunc ex deiectione oculorum, nunc ex uultus auersione, nunc ex uerbo subtristi, nunc  ex risu ficto, nunc ex reuerentia et obsequio negligentiore ambitiose mentis egritudo poterit deprehendi.



CAP. XuI. Quod perniciosa sit indiscretio in amicitia.

Discretio inter amicos plurimum necessaria est. Sicut enim nauis sine remige, sic spiritus amicorum sine discretione motu quodam irrationabili et instabili circumfertur. Tales sunt, qui leues amicorum errores ferunt impatienter, austere corripiunt, et in suis actionibus precipites negligunt magna, contra minima inflammantur, et omnia confundentes, non personam, non locum, aut tempus, seu casum ignorantie, aut necessitatis attendunt. Talis ex indiscreto animi motu nescit quibus, et quando  rem publicare debeat aut celare.



CAP. XuII. Quod per patientiam probatur amicitia.

Probetur amici patientia, si opportunum uideris, eum durius arguendo, ut exerceatur eius tolerantia et probetur. Quod si quandoque incauta secreti reuelatione, uel aliqua leui transgressione offenderit, non ideo ab eius electione uel dilectione resilias, quandiu correctionis aliqua spes supersit; nec te in eligendis, aut probandis amicis tedeat exactissima deliberatione uersari, cum ex tali studio percipias desiderabilem fructum, medicamentum scilicet  uite, et iugis letitie solidissimum fundamentum. uide autem, ne sicut frequenter accidere solet, quidam amoris impetus probationis spatium precurrat et preludat probandi iudicium. uir itaque prudens paulatim cohibeat et refrenet hunc impetum, ut beneuolentie modum exponens regulam discrete in affectum transeat, et se tandem amico, premissa probatione, committat. Necessaria enim probatio est inter homines parum bonos, uel ubi est bonorum malorumue commistio. Sed examinatione non indigent, quos probauit Deus, quorum iam conuersatio est in celis [28 1Kb] , quos unius moris in domo facit regularis conditio, equalitas uoluntatum fida, et certa communio caritatis. Inter quos quisque alium sic diligit, ut se ipsum, atque omnium  exsultatio affectione mutua propria efficitur singulorum; ubi uniuersitatis gaudium, quod de conscientie bone testimonio interiore contrahitur, communione caritatis et amicitie beneficio quilibet facit suum.



CAP. XuIII. Quibus amicitia sit fouenda.

Fouenda est amicitia cum exactissima sollicitudine et cautela. Imprimis omnis ab ea relegetur suspicio; ipsa enim amicitie uenenum est. In hoc ergo mentes nostre quasi impetu solidiore firmentur, ut nec de amico male sentire, aut male dicenti de illo credere, uel nec in modico consentire possimus. Si uideres aliquem alios omnes habere suspectos, in singulis suspicantem proditionis insidias,  nullum diligentem, nec se diligi ab aliquo estimantem, nonne hunc damnabiliter miserum reputares? E diuerso eum felicissimum puta, qui sic amat omnes, ut mereatur amari ab omnibus, ut sue mentis tranquillitas nullo timoris aut suspicionis scrupulo moueatur. Sic ergo fouenda est amicitia, ut sit in nostro sermone iucunditas, hilaritas in uultu, suauitas in moribus, et ipso aspectu quedam oculorum fauorabilis et grata iucunditas. Sit enim in honestis rebus crebra collatio, et communicatio arcanorum, et in alterutris uoluntatibus mutua obsequela. Dedit enim nobis ueritas formam, quam sequamur, ut secreta nostra inuicem reuelemus, et amicorum uoluntatem mutuo faciamus, cum ait: Iam non dicam uos seruos, uos autem dixi amicos,  quia que audiui a Patre meo, nota feci uobis [29 1Kb] . Et rursum: uos amici mei estis, si feceritis, que ego precipio uobis [30 1Kb] . In his uerbis, sicut ait B. Ambrosius [31 1Kb] , dedit nobis formam amicitie, quam sequamur, ut secreta nostra reuelemus inuicem, et amicorum uoluntatem alterutram faciamus. Amicitia itaque uicaria congratulatione nutritur, et si seuerior amici facies quandoque maturam exhibeat grauitatem, ipsa grauitas tanto commendabilior erit, quanto benignius ad effectum descenderit socialem. Nimirum lex amicitie superiorem humiliori conhumiliat, ut qui ordine, dignitate uel scientia  preeminent, pleno humilitatis spiritu minoribus condescendant.



CAP. XIX. Quod Dei aut nature dona, et non alia sint in homine diligenda.

[32 1Kb] Aestimet autem homo dona Dei et nature munera reputanda specialiter in amico, et omnia que extra hec sunt pro nichilo existimentur. Amicitia itaque non gemmis ornatur, aut sericis, non deliciis impinguatur, non tumescit honoribus, non amplis possessionibus dilatatur. In amico ergo nature consideretur equalitas, non fortune circumpendentia uel accidentia requirantur. Sed sic animorum paritas inter amicos uniuersa disponat, ut descendat sublimis humilisque ascendat, ditescat pauper et diues indigeat, et ex compari affectu et communione  fiat equalitas, sicut scriptum est: Qui multum habuit non abundauit, et qui modicum, non minorauit [33 1Kb] . Lex amicitie est, tanto reuerentius amicum suscipere, quanto maiori necessitate intelligitur laborare. Ionathas amicus Dauid non successionem in regno, non patris comminationes attendens, seruum sui patris, quem in amicitiam susceperat a patre fugatum, morti addictum, in eremo absconditum sibi ad regni gloriam preferebat. Tu eris, inquit, rex, et ego ero secundus post te [34 1Kb] . Audiant homines uenerandum amicitie uerbum, et imitatione dignissimum. Saul Dauid querebat ad mortem, et proditionis arguens sacerdotes, eos solo suspicionis intuitu trucidabat. Rupes ac montes,  et ualles, et nemora militibus obsidebat, omnesque principes iurare in Dauid exitium compellebat. Solus Ionathas, qui Dauid quasi emulo et exheredatori suo inuidere poterat, aut offendi, resistebat patri, deferebat amico, prebebat afflicto solatium, et amicitiam regno preferens: Tu eris, inquit, rex, et ego ero secundus post te. Urgebat Saul Ionatham conuitiis, urgebat terribilibus minis, ut amicum Dauid in eius odium prouocaret. Cumque Saul mortis sententiam dictaret in Dauid, Ionathas quasi a sententia paterne inhumanitatis appellans: Quare, inquit, morietur Dauid? Quid fecit ipse [35 1Kb] ? posuit animam suam pro anima tua, et percussit Philistheum, et letatus es; quare ergo morietur? Saul uero in uesaniam uersus, nisus est eum lancea  per latus confodere, et improperia Ionathe superaddens uocauit eum filium mulieris uirum ultro rapientis. Adiecit etiam, quod diligeret Dauid in confusione Ionathe, et ignominiose matris eius, totumque uirus inuidie euomens atque ambitionis et odii suscitare cupiens incentiuum: Quandiu, inquit, uixerit filius Isai, non stabilietur regnum tuum [36 1Kb] . Quem non mouerent hec uerba? Cuius amicitiam non deprauarent in odium? Quis se, et generationem suam alii non preferret? Quis fidei compromissum in hac parte non rumperet? Porro fortis et uerus amicus, ad conuitia patiens et ad  minas, amicum filiis, et honorem eius honori proprio anteponens in omnibus memor gratie, et immemor glorie: Tu eris, inquit, rex, et ego ero secundus post te. Teste Tullio [37 1Kb] , quidam errant, qui preferre pecuniam amicitie sordidum estimant. Illos autem erat impossibile reperiri, qui honores, magistratus, imperia, potestates amicitie non preponunt. Imbecillis enim et manca est natura hominis ad oblatam sibi potentiam contemnendam. Sed inuentus est Ionathas uictor nature, et contra naturam contemptor potestatis et glorie. Hec est amicitia uera, stabilis et eterna, que sic tentata, sic arietibus et machinis pulsata non nutat, non suspicione monetur, non inuidia uel ambitione, non iniuriis, non comminationibus uel improperiis lacessita  uacillat. Sic amicitia equalitate fouetur. Unde B. Ambrosius [38 1Kb] : Defer amico ut equali, nec te pudeat amicum preuenire officio.



CAP. XX. Que et quanta liberalitas in amicitia requiratur.

Lex amicitie, sicut scriptorum clamat auctoritas, est, ut non nisi honesta petamus ab iis, quos in amicitie sinum recipimus,- eisque postulantibus aliquid sine difficultate et dilatione consensum et conuenientia commodemus, sicut scriptum est: Perde pecuniam propter amicum [39 1Kb] . Si pecunia propter amicum perdenda est, multo fortius eius commodis et necessitatibus exhibenda est. Porro non omnes per omnia, sed certi per certa ditiores aut  pauperiores inueniuntur; ideoque non omnia possumus omnes. Abundat iste pecuniis, ille agris, alter honoribus; alius plus in consiliis potest, alius in familiaritate potentium. Quidquid autem amico impenderis, nunquam improperes, recolens illud Iacobi uerbum: Si quis, ait, indiget sapientia, postulet a Deo, qui dat omnibus affluenter et non improperat [40 1Kb] . Quoties ergo amico donaueris [41 1Kb] , non auertas faciem, nec frontem obducas, nec deprimas oculos, nec mercedem exspectes, nec differas aut prolonges, sed hilari uultu, aut serena facie, et sermone iucundo condire studeas munificentiam tuam, et quasi uoluntatem petentis presagiens occurras, et desiderium eius liberalitate precurras,  ut non rogatus uidearis prestare, quod donas. Animus ingenuus nichil magis erubescit, quam petere. Cum ergo debeat tibi esse cum amico una anima et cor unum, absurdum est quod non sit una cum amico pecunia. Sic petiturum beneficiis preuenire curemus, ut ille qui accepit, potius uideatur prestare gratiam, quam ille qui dedit. Booz aduertens inopiam Ruth Moabitidis colligentis spicas post messores suos, alloquitur eam, consolatur et inuitat ad conuiuium puerorum [42 1Kb] . Eius etiam uerecundie parcens precepit messoribus spicas de industria relinquere, quas illa posset sine pudore colligere.  Sane in hac liberalitate neminem paupertas excusat; et utinam omnes essent pauperes spiritu, uberior emineret in beneficio mutue benignitatis obuentus! Sapiens dicit [43 1Kb] . Felicissimam agerent omnes uitam, si duo uerba essent sublata de medio: Meum et tuum. Seneca testatur in libro De beneficiis [44 1Kb] quod, cum multi multa pro suis facultatibus doctori suo Socrati obtulissent, Aeschines pauper eius auditor: Nihil, inquit, dignum te, quod dare tibi possim, inuenio, et in hoc uno pauperem me sentio. Hoc solum quod habeo, id est me ipsum tibi do. Ceteri tibi multa dederunt, et sibi plurima reliquerunt: ego quod sum, et quod habeo, totum dono. Cui Socrates: Magnum mihi munus dedisti, nisi te paruum existimes. Gratum habeo donum, et  illud melius reddam tibi. De suo itaque dedit, qui quod daret de bonis fortune, non habuit, et sic inter paupertatis angustias liberalitas materiam inuenit largitatis. Si ergo filius Christi es, aut Petri discipulus, ut possis dicere: Aurum et argentum non est mihi [45 1Kb] ; habes tamen, quod auro pretiosius est et argento. Potes pro amicis orare, consolari afflictos, lapsos erigere, compatientibus compati et gaudentibus congaudere. Potes docere ignaros, propriam reputare desolationem alterius, potes sustinere dyscolos, pusillanimes roborare.



CAP. XXI. Quanta discretione et cautela beneficiandi sint amici.

Illud autem inter amicitie mandata prouida dispensatione  curetur ut, cum omnes amicos tuos diligas, non tamen omnes munificentia equali ad beneficia uel honores oblata opportunitate promoueas. Sunt equidem plerique, qui se non diligi conqueruntur et causantur haberi contemptui, si alios et non se uiderint curis et officiis implicari. Tu uero initio solerter attendas, num quid possis prestare, sed quid et quantum ille, cui donaturus es ferre ualeat, et sufficienter implere. Multos in uere amicitie sinum recipimus et fouemus, quos sine dispendio fame nostre, sine ipsorum periculo, sine scandalo communi ad eminentiam, quam appetunt, erigere non ualemus. uirtutem itaque et prudentiam hominis nos metiri oportet, ut in distributione  bonorum preualeat ratio, non affectus: suas tamen partes in talibus obtineat liberalis affectio, ubi uirtutum equalitas inuenitur. Alias tamen nemo autumet se contemptum, si ei melior preferatur. Sane cum Dominus Ioanni pretulit Petrum, non affectum subtraxit discipulo quem diligabat, Petro conferens principatum. Claues regni celorum Petro contulit, ut celum aperiret et clauderet [46 1Kb] , Ioanni uero nobis aperienda sui arcana pectoris reserauit. Petro commisit curam et regnum Ecclesie sue, Ioanni uero curam et custodiam Matris sue. Petrus ergo sublimior, sed Ioannes securior.  Petrus exponitur actioni, Ioannes affectui. Petro suam Dominus passionem indicat, predicens, quod alius eum cingeret et duceret, quo non uellet; de Ioanne autem dicit: Sic eum uolo manere, donec ueniam [47 1Kb] . Non audet Petrus inquirere a Domino, quis eum traderet; Ioannes autem, innuente Petro, quod Princeps apostolorum inquirere uerebatur confidenter interrogat. Tali ergo modestia et consideratione tam prouida distribuantur inter amicos officia, ut omnibus presit ratio, non affectus, et iuxta omnium facultatem, quod unicuique sit portabile aut utile discernatur. Non omnibus tamen equalis affectio impendatur, quia secundum mores et conuictum, et merita hominum nobis certa  diligendi forma describitur. Diligebatur Ioannes a Christo familiarius [48 1Kb] ; sed dubium esse potest, utrum feruentius. Paulus de Timotheo scribit se neminem ita habere in anima; de Tito etiam loquens: Cum uenissem, inquit, Troadem non habui requiem spiritui meo, eo quod non inuenissem Titum fratrem meum [49 1Kb] . Et idem: Cum uenissemus in Macedoniam, nullam habuit requiem caro nostra; sed qui consolatur humiles, consolatus est nos Deus in aduentu Titi [50 1Kb] . Sit ergo inter amicos rationabilis ex moderata dispensatione beneficiorum collatio. Sit alter alteri manus, sit oculus, sit baculus sustentationis, sit mutua spirituum requies, sit in angustiis refrigerii sedes. Denique sic in amicitia conuersentur, ut ad illum amorem conscendere  mereantur, quo Christus toto corde diligitur, et plurimum in eo amicitie fructum carpant, quando timore sublato, et sollicitudine, quam nunc sibi uicissim exhibent, plena et eterna securitate fruentur.



CAP. XXII. De reuerentia exhibenda inter amicos, et de mutua correctione inter eos.

Amicus preterea sic faciem reuereatur amici, ut aures, uel oculos eius uerbo, siue gestu, uel opere non offendat. Optimus amicitie comes, et ornamentum pretiosissimum uerecundia est. E diuerso peremptoria eius est inuerecundia, et attrite frontis infrunitas. Plerisque accidit quod, cum iracundie ignis in eorum corde conceptus iam prodiret in publicum, aut cum iam uerbum contumelie  protulisset ad fauces, superuenientis aspectus amici sedabat estuantis animi motum, turbatamque mentis faciem quodam placore uultus, et auctoritate uenerabili subito serenabat. In hoc etiam apparet amicitie magna uirtus, quod in suadendo uel dissuadendo aliquid plurimum potest. Quippe cum nec fides eius sit dubia, nec blanda admonitio eius suspecta. Amico igitur quod honestum est suadeas aperte, libere et secure; et si utilitas eius exegerit, eumdem ne timeas obiurgare. Cum autem plerumque molesta sit ueritas, et propter hoc amicitia quandoque turbetur, iuxta comicum illud [51 1Kb] : Obsequium  amicos, ueritas odium parit; illud quidem obsequium damnabile est quod amicum indulgentiorem uitiis facit. Fiat itaque admonitio non acerba obiurgatio non contumeliosa, adsit honesta et suauis affabilitas. Omnis autem assentatio sit procul a conditione amicitie aliena. uerbum B. Ambrosii est [52 1Kb] : Si quid uitiosum deprehendis in amico, illum prius occulte corripe; si te non audierit, corripe eum palam; si uero se ledi putat, tu tamen eum corripe; et si animum eius uulneret amara correptio, tu tamen corripe. Tolerabilia enim magis sunt amici uulnera quam adulantium oscula [53 1Kb] . Sicut Romani scribit auctor eloquii, obiurgationes nonnunquam necessarie sunt, quas fieri oportet et maiore uocis contentione, et acriore grauitate uerborum,  ita ut uideamur irati; uerum sicut ad urendum et secandum, sic ad hoc genus castigandi inuiti et rarissime ueniamus; maxime, si nulla alia medicina supersit. Ira uero procul absit, cum qua nichil considerate, nichil recte fieri potest. Castigatio ergo ex grauitate et clementia condiatur, ut repellatur contumelia, et qui obiurgatur, se ipsum causam esse huius acerbitatis agnoscat. In omnibus itaque seruetur censura modestie, ne uideatur quis iracundie sue plus satisfacere quam amori. Sunt enim, qui ebulliunt interius, et estum uesanie nomine zeli palliant et colorant; sed qui sequuntur sue mentis impetum, et non potius rationem, uix aut nunquam in corripiendo proficiunt. Sit ergo,  queso, in corripiendo sermo tristior, deiectior uultus, intercipiant uerba singultus et lacryme; ut sentiat qui corripitur totum hoc ex amore, non ex rancore procedere. Si primam correptionem forte respuerit, recipiet uel secundam. Interim ora, plora, suspira, et uocem gemitus intercidat. Agat amicus in ueritate, quidquid emollire potest alterius animum; nichil tamen sit in uerbo, uel planctu, aut singultu simulatione aliqua subornatum. Simulatio siquidem et assentatio due uirulentissime pestes sunt, que semper procul ab amicitia relegentur. uerbum sapientis est: Simulator et callidus prouocat iram Dei [54 1Kb] . Per callidum intelligit adulatoris astutiam, sicut comicus exprimit in Eunucho [55 1Kb] : Negat quis? nego; ait? aio. Postremo  imperaui egomet mihi omnia assentari. Scriptum est per prophetam: Popule meus, qui te beatificant, in errorem inducunt, et uiam gressuum tuorum dissipant [56 1Kb] . Item de assentatoribus loquitur propheta in persona populi infidelis: uidete nobis uana, loquimini placentia [57 1Kb] . Et rursus: Prophete prophetabant mendacium, et sacerdotes applaudebant manu, et talia dilexit populus meus [58 1Kb] . De simulatore iterum Salomon dicit: Simulator ore decipit amicum suum [59 1Kb] , et tempore auersionis meditabitur dolum. Amici ergo correctio tota de medullis anime et de  intima compassione procedat, ut sic se habeat in melioratione amici, sicut circa se fieri Propheta desiderat, dicens: Utinam corripiat me iustus in misericordia, et increpet me: oleum autem peccatoris non impinguet caput meum [60 1Kb] . Sicut autem simulatio et assentatio amicitie intoxicant puritatem; sic dissimulatio inter amicos quandoque parit et nutrit affectuum puritatem. Est enim quedam simulatoria, sed dispensatoria correctionis dilatio pro loco, pro tempore, pro persona. Nam si amicus publice obiurgandus est, quantum salua lege amicitie fieri potest, decet nos eius dissimulare aut excusare erratum, et ad correctionem eius tempus exquirere opportunum, et familiare secretum. Dum enim ex turbatione recenti adhuc est inquietior eger animus,  tanta dissimulatione opus est, donec mentis nubilo serenato, pacatior uerba blande monentis admittat. Certe cum rex Dauid adulterio proditionem et homicidium adiecisset [61 1Kb] , correpturus eum propheta Nathan, regie tamen deferens maiestati, non subito, non mente turbata, tanti sceleris ei crimen impegit; sed congrua dissimulatione premissa, et proposito enigmate competenti sententiam contra se iudicantis extorsit.



CAP. XXIII. Quousque amicus tolerandus sit, si in aliquo enormi uitio incorrigibiliter perseueret.

Frequenter autem reperire est aliquos, qui non solum admissi, sed iam in amicitia firmati sinistra opinione laborant, ita quod in suorum damnum,  uel infamiam amicorum eorumdem peccata redundant. Hi salutaribus monitis sunt curandi; qui si se incorrigibiles exhibuerint, non statim rumpenda est amicitia, sed paulatim, sicut eleganter docet quidam sapiens [62 1Kb] , dissuenda. Et hoc ipsum exceptionem recipit. Rumpenda est enim, si amici crimen adeo enorme est, ut sine fame dispendio tolerari non possit; uidelicet, si contra fidem Christi, si contra publicam utilitatem, uel simile aliquid presumptione damnabili attentauerit. Dissuenda est amicitia, in qua non prosiliatur ad iurgia, non ad seditiones, non ad contumelie uerba. Inhonestum est enim bellum cum eo gerere, quem tue familiaritatis secretarium habuisti. Amicitia dissoluta, nulli maledicta congerant in amicos, non susurrent in  tenebris, non in angulis detrahant, non excusent se mendaciter ut alios dehonestent. Soluta denique amicitia, semper ei, quem amicum habueras, hic honor exhibendus est, ut qui infert, non qui patitur iniuriam, sit in culpa. Amicitia ergo nunquam a sua eternitate degeneret. Qui enim amicus est, semper diligit [63 1Kb] ; ideoque semper eum dilige, qui te dilexerit; et si amicitia subtrahatur, tamen dilectio perseueret. Consule fame, consule saluti, et prospice paci eius, nec unquam secreta amicitie prodas, licet ipse prodiderit. In his tamen omnibus ita caute  ambules, ne bonum odorem opinionis tue ei consulendo, aut alias colloquendo aliena criminatione contamines; sed sic statum animi ordines, ut nullus amor religioni aut fidei, seu paci multorum, proprieue saluti preiudicet. Rex equidem Assuerus, qui superbum Aman pre ceteris ad penitiora sue familiaritatis admiserat, in cruce suspendit [64 1Kb] , preponens coniugii fidem et salutem multitudinis amicitie, quem ille consiliis maculauerat fraudulentis. Iahel, uxor Haber Cinei, licet pax firmata esset inter Sisaram et domum uiri sui, illi tamen pacem populi preferens caput Sisare clauo malleoque transfixit [65 1Kb] . Dauid rex, licet de iure ueteris amicitie Ionathe posteritati pepercisse debuerit, audiens tamen propter Saul et domum eius, et ob sanguinem  Gabaonitarum, quos Saul occiderat, populum a Domino fame grauissima tribus annis afflictum, septem uiros de cognatione Saul et Ionathe Gabaonitis tradidit puniendos [66 1Kb] .



CAP. XXIu. Qualiter amicitia dissoluenda sit, et quam modeste.

Illud autem est in amicitie solutione notandum, quod in partem illius qui amicus est, solutio amicitie nunquam cadit. Qui enim leditur ledenti amicus esse non desinit, diligit non diligentem, benedicit maledicenti, suum contemptorem honorat, seque beneficum exhibet sibi maleficia machinanti. Turpe est, maxime homini orthodoxo refricare iniurias et odiorum sopitos cineres denuo  suscitare. In lege Moysi scriptum est: Non queres ultionem, nec memor eris iniurie ciuium tuorum [67 1Kb] . Cicero de laudibus Cesaris scribens: Nihil, inquit, nisi iniurias obliuisci solet. Et in Ecclesiastico: Qui uindictam querit, inueniet uindictam a Deo [68 1Kb] . Et Apostolus: Nemini malum pro malo reddentes, nec maledictum pro maledicto [69 1Kb] . In Euangelio [70 1Kb] legimus quod ille, qui seruo suo noluit misereri, datus est tortoribus, donec uniuersum debitum persoluisset. Semper ergo sit in memoria gratia familiaritatis antique, nec eam superueniens unquam possit malignitas abolere.



CAP. XXu. Ex quibus causis, et in quibus amicitia dissoluatur potius quam rumpatur.

Sunt autem quatuor, in quibus amicitie disiunctio  locum habet: dilectio, affectio, securitas atque iucunditas. Dilectionis est consulere, prouidere et amico beneficia exhibere. Ad affectionem uero spectat quedam iucunda et suauissima delectatio. Ad securitatem pertinet quorumlibet secretorum sine omni timore et suspicione communicatio; ad iucunditatem uero, de prosperis et aduersis; de utilibus atque nociuis, atque de omnibus, quibus mens humana afficitur, amica et familiaris, dulcis et blanda collatio. In his itaque amicitia patitur sectionem quia, licet dilectio in aliquo statu remaneat,  subtrahitur tamen illa interior, illa suauissima dilectionis affectio, perit securitas, per quam reuelauit arcana; turbatur iucunditas quam blanda confabulatio serenabat. Manet itaque dilectio,  sed gratia familiaritatis aufertur; ueteris tamen amicitie uestigiis aliqua reuerentia semper impendenda est, nisi eam enormitas reatus eliminet.



TRACTATUS II. DE CHARITATE DEI ET PROXIMI.



CAP. I. Quod caritas sit uirtus omnium prestantissima.


Sicut precedentia docuerunt, amicitia uera non est nisi suum habeat in Deo fundamentum. Eapropter cum amicitia donum Dei sit, iustum est ut qui ex dono Dei diligit, nichil preter Deum, aut nisi propter Deum diligat; ut illuc flumina refluant, unde fluunt, ne riuus a suo fonte degeneret, qui de plenitudine gratie affluentis emanat. Illam siquidem unice et singulariter ueram atque summam amicitiam profitemur, per quam nos Deus amicos suos uocare dignatus est, si eius precepta fecerimus. uos, inquit, amici mei estis, si feceritis que precipio uobis [71 1Kb] . Hec Dei amicitia et caritas, qua nos dilexit ante mundi constitutionem, et elegit in  dilecto Filio suo [72 1Kb] . Ipsa est fons omnium bonorum, que nobis a munificentia supercelesti proueniunt. Ab hac omnis amor legitimus ordinem formamque sortitur, nec ordinata esse potest aliqua mentis affectio, nisi ab ea causam, modum et ordinem mutuetur. De hac ordinatissima caritate Sapientia in libro sui nominis dicit: Ab eterno ordinata sum [73 1Kb] . Hec ordinata a Deo ordinat angelos in ministeriis suis. Hec studia et exercitia iustorum disponit in professionibus suis; hac mediante, ordinata est lex per angelos in manu mediatoris. Sine hac amicitia inter homines ordinata esse non potest. Nam, cum Apostolus dicat: Omnia secundum ordinem fiant in uobis [74 1Kb] ; et ipse iterum: Omnia uestra in caritate fiant [75 1Kb] , patet ea ordinem non habere, que in caritate  non fiunt. Charitas uia est et uita uirtutum. Ipsa est uia eminentior, et illic iter quo ostenditur salutare Dei. Unde Apostolus in prima Epistola ad Corinthios: Adhuc, inquit, uiam eminentiorem uobis demonstro [76 1Kb] . Et idem: Scire etiam supereminentem scientie caritatem Dei [77 1Kb] . Hec est uia de qua Isaias dicebat: Ambulabunt hac uia, qui liberati fuerint et redempti a Domino, et uenient in Sion cum laude, fugiet dolor et gemitus, letitia sempiterna super capita eorum, gaudium et letitiam obtinebunt [78 1Kb] . Charitas est preceptum Domini lucidum illuminans oculos [79 1Kb] . Ipsa enim lumen cordis est, omnes sensus hominis et affectus clarificans et serenans ut discat homo et  sciat, ubi sit lumen oculorum et pax. Charitas est oleum, quod omni liquori supernatat, quod sanat, quod illuminat, quod omnem asperitatem propria suauitate lenificat. Hoc oleo uncti apostoli, et martyres suauissimam reputabant mortis amaritudinem et immanium seuitiam tormentorum. Christus enim unctus a Deo pre participibus suis hoc oleo suos ungit [80 1Kb] , et exactoris iugum a facie olei computrescere facit. Spiritus, inquit, Domini super me, eo quod unxerit me. Charitas non solum mortis et suppliciorum amaritudinem suauificat, sed et ipsam mortem potentissima uirtute mortificat. Nonne Christi caritas peremptoria mortis erat, cum ipse dux uite mortisque destructor comminaretur et diceret: Ero mors tua, o mors [81 1Kb] ? Dilectio siquidem fortis est ut mors [82 1Kb] ,  imo fortior morte. Cum enim mors uitam eripiat temporalem; nos ad uitam caritas introducit eternam. Illa nos a uita transitoria deiecit, hec ad uitam et gloriam sine fine restituit. Charitas est porta speciosa, que in euersione Ierusalem portis aliis omnino destructis integra et intacta permansit. Charitas nunquam excidit [83 1Kb] . Hec est speciosissima Sunamitis, que Dauid in uirginitate sua calefaciebat, eo quod non poterat calefieri pellibus animalium mortuorum [84 1Kb] . Qui enim uersantur in operibus mortuis refrigescente caritate, cogitatione passionis Christi denuo recalescunt. Hec est nubecula, que ad preces Elie magnam excreuit in pluuiam [85 1Kb] . Cum autem aliquis Deum ex toto corde diligere incipit, statim non solum ad proximos, sed etiam  ad inimicos beneuolentie stillicidia et gratie fluenta diffundit. Nimirum caritas est oleum uidue, quod continuum ex sui distributione suscipit incrementum. Mulier siquidem de uxoribus prophetarum uxor Abdie clamauit ad Eliseum dicens: uir meus mortuus est, et ecce creditores tollunt a me duos filios ad seruiendum sibi [86 1Kb] . Impleuit ad uocem prophete uasa oleo, quo debebat inungi. Sunt filii timor et amor, qui uasa non pauca afferunt, quibus mater gratia oleum beneuolentie et deuotionis infundit; claudit tamen ostium conscientie a fauore humane laudis, ne sine oleo inter uirgines fatuas reputetur. Creditores sunt importunissimi exactores  maligni spiritus, qui pro uoluptate transitoria eternos exigunt cruciatus. uicine, a quibus uasa mutuo accipiuntur, sunt angelice potestates, anime sanctorum, qui nos consiliis erudiunt et exemplis, quod oleum misericordie proximis infundamus; scientes quod, quandiu uasa huiusmodi superfuerint, non stabit oleum et caritas impensa pluribus uberius sortietur augmentum. Lingue angelorum, lingue hominum, sustentatio pauperum atque martyrum sine caritate nichil sunt, prophetia predicit, scientia comprehendit, fides credit. Sed nec prophetia, nec scientia, nec fides, etiamsi montes transferat, quidquam sine caritate ualebit; sine caritate nichil prodesse potest [87 1Kb] , nichil uero cum caritate obesse. Charitatis beneficio prepediente  peccata non obsunt, caritas operit multitudinem peccatorum [88 1Kb] . Charitas est lex uite, disciplina morum, pax conuiuentium, gloria concordium, criminum abolitio, legis plenitudo, sacre Scripture compendium, preceptorum Dei consummatio, uirtutum uirtus et bonorum impletio meritorum. Omnia mandata uite, omnia iustitie opera referuntur ad eam. Ex hac suum sortiuntur effectum operum commendatio, deuote orationes, et ab ipsa tanquam fructus ab arbore, tanquam ramus a uite pendent tota lex et prophete. Sicut enim fructus a palmite suum recipit alimentum, donec ad maturitatem perueniat: sic boni operis fructus, sic sancta deuotio, sic omne quod pie agitur suum a  caritate recipit initium et progressum.



CAP. II. Quod caritas est consummatio et uita fidei.

Ut autem sub certa diffinitione, quid sit caritas possit apertius et efficacius comprehendi, audiamus qualiter eam diffiniat aut describat Apostolus. Ipse enim ad Timotheum scribens: Finis, inquit, precepti est caritas de corde puro, et conscientia bona, et fide non ficta [89 1Kb] . Preceptum lex dicitur, cuius preceptis uita hominum informatur. Est autem lex positiua; lex, scilicet, Moysi et principum terre. De qua Paulus apostolus dicit: Lex iusto non est posita, sed iniustis [90 1Kb] . Et est alia lex, quam Psalmista postulat dicens: Legem pone mihi, Domine, uiam iustificationum tuarum [91 1Kb] . Ista lex spiritualis est,  illa carnalis. Istius professor coram principibus et inter gladios nichil timet, illa iniustos et maleficos terret; illa iniustis posita est, quibus precipit ne occidant, hec iustis non est posita, quia lex principum nichil in hominibus iustis inuenit puniendum. Audi quid dicat Apostolus: uis non timere potestatem? Bonum fac, et habebis laudem ex illa [92 1Kb] . Et adiungit: Si malum feceris, time [93 1Kb] . Ab hoc equidem timore iustum eximit caritas de puro corde. Ideoque ipsa finis legis illius est, que timorem incutit; unde et ipsa mortis est finis; legis autem,  que iusto posita est, caritas etiam finis est, cum sit operum bonorum consummatio et malorum abolitio, et sic finis est utriusque legis, illius scilicet legis malorum quam abolet, et alterius quam implet. Sane finis eorum ficta est, de quibus dicitur: Dilexerunt eum in ore suo, et lingua sua mentiti sunt ei [94 1Kb] . A qua malitia Ioannes apostolus nos dehortans: Noli, inquit, diligere uerbo, nec lingua, sed opere et ueritate [95 1Kb] . ueritas operis est actio recte intentionis. ueritas in ore est, simplicitas in sermone. Sicut autem cor purum non simulat, ita pura intentio non errat. Ubi autem non erat error, aut simulatio, seu fictio, est pura et simplex intentio, et in ea caritas requiescit. Fictio uero fidei longe a caritate est relegata; et dicitur fides ficta  eorum, qui de corde suo fingunt sue fidei formam, et sane doctrine aduersari non dubitant. Ficta etiam a quodam Sapiente dicitur quasi fictilis, eo quod tanquam uas fictile et fragile tempore tentationis cito a ueritate recedit. De caritatis laude et commendatione scriptum est: Si dederit homo substantiam domus sue pro dilectione, quasi nichil despiciet eam [96 1Kb] . Petrus autem apostolus sic nos ad eam inuitans: Ante omnia, inquit, mutuam in uobismetipsis caritatem habentes [97 1Kb] . Et Paulus: Super omnia, inquit, hec caritatem habete [98 1Kb] . Et idem: Sectamini caritatem [99 1Kb] . Et rursum: Aemulamini carismata meliora [100 1Kb] ; caritatem intelligens, propter quam omnia que reputauerat lucra, dicit se  estimare detrimentum, et arbitrari ut stercora, ut Christum lucrifaceret [1 1Kb] . Paulus in ea caritate, que est finis precepti, de corde puro et fide non ficta [2 1Kb] firmiter stabilitus: Quis nos, inquit, separabit a caritate Christi? tribulatio an angustia? an persecutio? an fames? an nuditas? an gladius? Certus sum, inquit, quia neque mors, neque uita, neque angeli, neque potestates, neque principatus, neque altitudo, neque profundum, neque presentia, neque futura, neque creatura aliqua poterit nos separare a caritate Dei, que est in Christo Iesu [3 1Kb] . uere de corde puro et fide non ficta caritas quasi ignis scintillans feruebat in Paulo. Unde et adhuc non cessat incendere plures illius ignita locutio. Ipsa autem per hanc fidem dicit Christum habitare in nobis, quod  quandiu uiuit Christus in nobis per fidem uiuit. Iustus autem per hanc uiuere dicitur, sicut testimonio Habacuc prophete et Pauli apostoli probatur, aperte dicentium quod iustus ex fide uiuit [4 1Kb] . Oportet sane quod uiua sit fides, de qua uel per quam uiuere nos oportet. Notandum ergo quod sicut uitam corporis ex motu dignoscimus, ita ex operibus bonis uitam fidei comprobamus. Illa siquidem fides uiuit, que per dilectionem operatur. Est ergo caritas uita fidei, qua refrigescente fides moritur, sicut corpus Spiritu recedente. Spiritus autem Dei est,  per quem caritas diffunditur in cordibus nostris [5 1Kb] . Sunt tamen qui cum spiritu ceperint, carne consummantur, et illud conuenit illis uerbum: Non permanebit Spiritus meus in homine in eternum, quia caro est [6 1Kb] .



CAP. III. Qualiter cogitandus est Deus caritas.

Sciendum quod quanto terra inferior est altitudine celi, tanto elegantior et eminentior, et inestimabiliter dulcior est amore proximi amor Dei. Et ut de Dei dilectione loquentibus campus arrepti propositi desiderabilius et liberius ad intelligentiam se diffundat, pauca de Deo quasi delibando perstringimus, ut appareat quam ineffabili gratia et dignatione incomparabili Deus glorie mediante beneficio  caritatis homini condescendat. Credendus, inquam, et cogitandus est Deus, quadam uita perpetua uiuens in se, et omnia uiuificans, immutabilis et omnia mutabilia immutabiliter faciens, omnia intelligens, omnemque creans intelligentiam. Sapiens, et ipsa sapientia, ueritas fixa, iustitia indeclinabilis, summa uirtus, perfecta bonitas, diuinitas, eternitas, magnitudo, immensitas, summa essentia, a qua omne esse, summa et eterna substantia non subiecta predicamentis uocum, aut cogitabilium, sed omnium rerum causale efficiens et superessentiale principium. Cogitandus est Deus simplex, purus; integer et perfectus, nichil habens quod in numerum transeat, nichil trahens a tempore, uel a loco, sed in omni loco, quod non includatur nec  excludatur a loco. Cogitandus est Deus sine forma uisibili, sine spiritu corporali, sine compositione partium, sine distinctione membrorum, ex quo omnia causantur non materialiter; in quo omnia non in loco sed uirtute; sine qualitate bonus, sine quantitate magnus, sine situ presidens, sine habitu continens omnia et disponens. Disponit enim ut sapientia, operatur ut uirtus, amat ut caritas, reuelat ut lux, miseretur ut pietas, scit ut ueritas, uidet ut equitas, presidet ut maiestas. Non comprehendis eius magnitudinem, nisi fias paruulus in oculis tuis, subiiciens te omni humane creature propter ipsum. Deus caritas est [7 1Kb] , spiritus tamen specialiter caritatis appellatione significatur. Ipse est enim amor Patris et Filii, et suauitas, et unitas, et osculum, et  amplexus, et quidquid commune amborum esse potest. Cum uero per gratiam Spiritus sancti anima hominis Deo mirabiliter et miraculose unitur, sciendum est quod idem Spiritus in illa unione donator est, et donum propterea Paulus apostolus Spiritum sanctum interserit catalogo ministeriorum Dei, dicens: In castitate, in scientia, in longanimitate, in suauitate, in Spiritu sancto, in caritate non ficta, in uerbo ueritatis, in uirtute Dei [8 1Kb] . Spiritum sanctum ponit in medio quasi artificem totius bone uoluntatis ad Deum formantem affectiones, dirigentem  actiones, omnia fortiter et uniuersa suauiter disponentem [9 1Kb] . Spiritus enim est qui uiuificat spiritum hominis, ipsumque instruit et informat Deum diligere, querere et inuenire, tenere et frui. Ipse est sollicitudo querentium Deum in humilitate, pietas adhortantis in spiritu et ueritate. Ipse est sapientia inuenientis, amor habentis, et gaudium perfruentis.



CAP. Iu. Quod cupiditas facit hominem multipliciter errare a uero bono, quod est in caritate.

Porro quidam ad perfruendum sibi eligunt ea que peremptoria sunt salutis. ueneno enim cupiditatis infecti et absorpti a malitia huius mundi, id est fallacibus diuitiis in transitoriis scilicet honoribus, in uoluptatibus carnis, seculique fauoribus,  sue intentionis finem constituunt, et in his que sunt eterne damnationis occasio, felicitatem suam falsa opinione quasi somniando depingunt. Isti ut metam sue intentionis attingant, uiarum dispendia eligunt, et ecce cupiditatis multiplici prestigio dementati ad sui desiderii finem per diuortia et anfractus incedunt. Tendit enim unus ad brauium sui cursus militia mediante. Alius negotiatione, alius exercitio alicuius artis, alius latrociniis aut rapinis. Id autem specialiter ab unoquoque diligitur, ad quod finaliter intentio eius tota dirigitur. Cetera uero quasi quedam adminicula sunt, militia scilicet atque negotiatio, et cetera, quibus mediantibus id quod quis ad fruendum elegit obtinere conatur. Interim autem mens delusa, que sibi felicitatis imaginem  iure presagiebat inutili, dum post rei desiderate obtentum, maiori se sentit indigentia laborare, preoptata incipit fastidire, et denuo in alterius rei succenditur appetitum, non tamen satianda, sed alterius false felicitatis, imagine fallenda. Hic est circuitus impiorum. Hec est uituperatio multorum commorantium in circuitu. Hec est mola Samsonis [10 1Kb] , quam decisis uirtutum crinibus et effossis prudentie oculis circumuoluit sequens cupiditatis circuitus relicto compendio caritatis. Caput, inquit, circuitus eorum, labor labiorum ipsorum operiet eos [11 1Kb] . Porro de hoc labore non satiabitur homo, nisi de siliquis porcorum illa forte satietas inducatur [12 1Kb] , que diuitem dormire non sinit. Ubi enim copia diuitiarum maior exuberat, ibi  se grauior molestia sollicitudinum totius perturbatiua quietis intrudit. Rationabilis itaque anima, licet ad summam beatitudinem desideranter aspiret, aliis tamen abstrahitur, et eam quedam false felicitatis imago deludit, aut uere miserie similitudo deterret. Quis enim paupertatem, persecutionem, egritudinem non reputet magnam miserie portionem? Istis tamen et uera miseria precauetur, et uera beatitudo acquiritur. Nimirum paupertas regni celestis acquisitiua est: Beati enim pauperes spiritu, quoniam ipsorum est regnum celorum. Beati qui lugent,  esuriunt, persecutionem sustinent, quia illi saturabuntur [13 1Kb] ; illi consolationem recipient, isti iam celeste regnum adepti sunt, non solum ad habendum sibi, sed et aliis conferendum.



CAP. u. Quanta mala sint in diuitiis.

Ut autem de temporalium diuitiarum et deliciarum umbratili, et peremptoria felicitate causa exempli aliqua inducamus, et quod ad beatitudinem, que a caritate est, ea liqueat esse penitus aliena; uide in primis quanta circa pecuniam molestiarum turba uersetur. Pecunia cum labore acquiritur, acquisita cum timore seruatur, et tandem cum dolore amittitur. Ex prouentu pecunie potest estimari miserie incrementum; hydropici enim more, qui plus bibendo, plus sitit, pecunie cupiditas multiplicatione  grandescit. Timetur primo potens ne auferat, seruus ne furto subripiat. Et frequenter impletur uerbum illud Sapientis, ut sint diuitie conseruate in malum domini sui [14 1Kb] . Melius est ergo pauperi, quia nec metuit potentem, nec proditorem formidat aut furem. Pauper cantat, diues plorat. Nam iuxta criticum:

Ploratur lacrymis amissa pecunia ueris [15 1Kb] .
Pauperi, cui Christus sufficit, nichil deficit. Diues autem, quanto plura possidet, pluribus eget, nec in diuitiis unquam inuenit copiam quam inquirit. uerbum Salomonis est: Auarus non satiabitur pecunia, et qui amat diuitias fructum non capiet ex eis [16 1Kb] . Circumspecte dictum est, qui amat diuitias; potest  enim homo sic amare diuitias, ut non habeat, ubi cor suum diuitiis, si affluant, non apponat. Propterea precipit Apostolus predicandum diuitibus non superbe sapere, non sperare in incremento diuitiarum, sed ut facile tribuant et communicent, et thesaurizent sibi bonum fundamentum, ut apprehendant ueram uitam, ipso teste: Non qui diuites sunt, sed qui diuites esse uolunt, incidunt in tentationem et laqueum diaboli [17 1Kb] , sibique thesaurizant iram in die ire. Quod insinuans Habacuc dicit: ue qui congregat non sua! Usquequo et aggrauat contra se densum lutum [18 1Kb] ? Sanctos etiam inter diuitias, nec sollicitudo seruandi nec timor amittendi sollicitat.

Hanc enim sollicitudinem Dominus interdicit: Nolite, inquiens, solliciti esse dicentes: Quid manducabimus  aut quid bibemus [19 1Kb] ? Et paulo post: Querite primum regnum Dei et iustitiam eius, et hec omnia adiicientur uobis [20 1Kb] . Isti, sicut nunquam de diuitiis gloriantur, sic nec murmurant de amissione illarum; imo rapinam bonorum suorum cum gaudio suscipiunt, considerantes se habere meliorem et manentem substantiam. Peruersis denique totum in contrarium cedit; dum enim rationalis anime appetitum, cui solus Deus sufficere potest, satiari existimant uili affluentia mundialium rerum, nichil ex quantalibet rerum ingestione proficiunt, nec sitim sibi infelicibus exinde subtrahunt, nec a labore  quiescunt, et quod miserabilius est, talium uana delectatione tumescunt. Talium dico, gloria in confusione est, quorum finis interitus [21 1Kb] , quorum uita in continuo labore, quorum exitus in miseria sine fine. Quocirca nugatoria et fallaci temporalium diuitiarum felicitate delusi, preterite uite fructum conuertunt in materiam lacrymarum.



CAP. uI. Lamentabilis querela eorum, qui a caritate deuiant per cupiditatem.

Miseriam siquidem talium sacra Scriptura patenter exprimit ac describit: Dicentes, inquit, intra se penitentiam agentes, et pre angustia spiritus gementes: lassati sumus in uia iniquitatis et perditionis, ambulauimus uias difficiles, uiam autem Domini  ignorauimus. Quid nobis profuit superbia, et diuitiarum iactantia quid contulit nobis? transierunt omnia uelut umbra, et tanquam nuntius precurrens, tanquam nauis que preterit fluctuantes aquas, cuius, cum transit, non est uestigium inuenire; ita et nos nati continuo desiuimus esse, et uirtutis quidem nullum signum ualuimus ostendere; in malignitate nostra consumpti sumus. Talia dixerunt in inferno qui peccauerunt, quoniam spes impii tanquam lanugo est, que a uento tollitur; et tanquam spuma gracilis, que a procella dispergitur; et tanquam fumus, qui a uento diffusus est, et tanquam memoria hospitis unus diei pretereuntis [22 1Kb] .



CAP. uII. Quot mala sint in uoluptate carnis.

 Quam fallax et delusoria sit illa perniciosa felicitas, quam plerique in carnis uoluptate constituunt, in libro experientie legitur incessanter, dum in opere impudicitie cito preterit quod delectat, et permanet sine fine quod cruciat. De actu quidem immunditie nichil remanet nisi feda et fetida recordatio peccati in tormentum anime exspectationemque gehenne. De talibus ergo lugendum potius sentio, quam loquendum. Eos, qui ad imaginem Dei creati sunt, in bestiales motus et impetus belluinos degenerare uidemus, querentes que de uentre et sub uentre sunt, et impudenter impudicitie dari, qui tremenda super se Dei iudicia non attendunt. Quid enim indignius quam animam suam, pro qua Christus mortuus est, uiliori parti corporis sui  substernere et se brutis irrationabilibus conformare? Porro multis est annexa doloribus hec uoluptas. In primis uis uisus excecatur illius, qui naturalis limites facultatis excedit. Ideoque et istius consuetudo, et quarumlibet uoluptatum frequenter, non solum anime periculum, sed etiam corporis inferre uidetur exitium. Quocirca hic uoluptatibus nichil est fetidius, nichil est inquietius, nichil a naturali tranquillitate remotius. Hec nimirum lues sordidissima contaminat carnem, et mentem effeminat. Si quid uero in homine honestum et uirile est, totum obruit et eneruat. Cumque cetera uitia se  quibusdam uirtutum tegumentis obpallient, et frequenter ad humanos aspectus quadam extollentia iactantie intumescant, mens huius turpitudinis conscia tantum prima fronte prefert sue actionis horrorem, ut non solum ea hora, qua ipsius caro perniciosa uoluptate prestringitur, sed etiam quando audit aliquos loquentes de turpitudine sua, rubore perfunditur, absentiam captat, et immundi operis recordatione torquetur. Eapropter hic semper latebras querit, et quia male agit, odit lucem. Sed in latebrosis absconditus non poterit tremendum iudicem declinare non solummodo corporum, sed et cordium secreta uidentem. Nec illud est silentio transeundum, quod omnium Creator genitalia membra tanta obscenitate damnauit, ut ei paterna  maledictio et perpetua seruitus sit inflicta [23 1Kb] , qui eadem in patre reuerenter operire contempsit. Sane cum hodie circumquaque crux Christi triumphet potissima luxurie debellatrix, absurdissimum est, quod plurimi professores filii B. uirginis quasi iumenta in suis stercoribus computrescunt [24 1Kb] . Bibunt urinam peccatorum suorum, uersantur in abominationibus suis, et donec iram Dei sentiant improuisam, ignem, qui iam succensus est in furore eius, non cogitant nec formidant. Porro, antequam comprehendatur peccator in desideriis suis, intelligat miser carnis immunditiam, in qua suam somniauit beatitudinem fuisse, a Deo quibusdam loco pene grauissime irrogatam, uolente eos in hoc puniri,  quod eos sue dimiserit uoluptati. uerba enim Domini sunt in Psalmista: Et non audiuit populus meus uocem meam, et Isrel non intendit mihi. Et dimisi eos secundum desiderium cordis eorum, ibunt in adinuentionibus suis [25 1Kb] . Apostolus quoque de his qui mutauerunt gloriam Dei in idololatrie cultum, terribiliter loquens dicit: Tradidit eos Deus in desideria cordis eorum in immunditiam, ut contumeliis afficiant corpora sua in semetipsis [26 1Kb] , non quod Deus sit incentor mali; sed quod sentiant immissiones per angelos malos a gratia derelicti. De incestuosis, et his, quorum peccata in Sodomis Deus corporaliter igne et sulphure condemnauit [27 1Kb] , ut innotesceret abominatio iniquitatis, ex fetore et horrore supplicii, sub silentio claudi oportet, ne  opusculum presens, in quo de caritate agimus, que est intima requies anime, abhorrenda locutio dehonestet. Ex predictis apertissime liquet, quam perniciosus sit amor carnis atque libidinum, ad quarum detestationem Deus de purpurata meretrice exsecutoribus angelis dixit: Quantum exaltauit se in deliciis, tantum date ei tormenta et luctum [28 1Kb] .



CAP. uIII. Ostendit Salomon quanta sit uanitas huius mundi.

Restat prosequi quod in uoluptate oculorum uel  aurium ceterorumque sensuum non est beatitudo uel requies, neque in his que pertinent ad delicias uite huius ambitiosum honorem, aut potentie dominatum. ueniat igitur rex ditissimus, potentissimus, delicatissimus, et tamen sapientissimus, Salomon scilicet et quid de fine talium iudicet, uideamus. Dixi, inquit, in corde meo: uadam et affluam deliciis, et fruar bonis [29 1Kb] . Et infra: Aedificaui domos et plantaui uineas, feci hortos et pomaria, et conseui ea cuncti generis arboribus [30 1Kb] . Et multa similia prosequendo adiecit: Possedi seruos, et ancillas, et familiam multam nimis, coaceruaui mihi argentum et aurum, substantias regum et prouinciarum [31 1Kb] . Et addens de uoluptate aurium: Feci mihi cantatores et cantatrices [32 1Kb] . Post pauca subiecit: Quidquid desiderauerunt  oculi mei, non negaui eis, nec prohibui cor meum, quin omni uoluptate frueretur, et oblectaret se in his que paraueram mihi [33 1Kb] . Quid, queso, delicatius, quidue iucundius? Sed attende quia nil uanius, nil mutabilius. Continuat enim Salomon et subiungit: Cumque conuertissem me, inquit, ad cuncta opera mea, in quibus frustra sudaueram, uidi in omnibus uanitatem et afflictionem spiritus, et nichil permanere sub sole [34 1Kb] . Sententiam quidem generalem premiserat dicens: uidi cuncta que fiunt sub sole, et ecce omnia uanitas, et afflictio spiritus [35 1Kb] .



CAP. IX. In sola caritate requies et pax.

Habes ex uerbis Salomonis uanitatem et afflictionem spiritus. Apponit ueritas tertium, scilicet seruitutem.  Omnis, inquit, qui facit peccatum, seruus est peccati [36 1Kb] . Coniungantur ergo hec tria: uanitas, seruitus et afflictio spiritus [37 1Kb] . Ubi ergo requies, ibi Sabbatum. Nonne uerbum legis est: Nullum seruile opus facietis in eo [38 1Kb] ? Quis est, qui peccatum non fecit? Quis est ergo qui non sit seruus peccati? Dicit rex Dauid: Ecce in iniquitatibus conceptus sum, et in peccatis concepit me mater mea [39 1Kb] . Si dixerimus, inquit Ioannes, quod peccatum non habemus, nosmetipsos seducimus, et ueritas in nobis non est [40 1Kb] . Quis ergo nos liberabit a iugo ueteri et seruitute peccati? Ille de quo ueritas in Euangelio dicit: Si filius uos liberauerit, uere uos liberi eritis [41 1Kb] . Ipse ad Sabbatum nos inuitans: uenite, inquit, ad me, omnes qui laboratis, et onerati estis, et ego reficiam uos [42 1Kb] . Ecce refectio,  quasi Sabbati preparatio. Audiamus et Sabbatum: Tollite iugum meum super uos, et discite a me quia mitis sum et humilis corde, et inuenietis requiem animabus uestris [43 1Kb] . Ecce Sabbatum, ecce quieta tranquillitas. Iugum enim meum suaue est, et onus meum leue [44 1Kb] . Iugum hoc non premit, sed erigit. Pennas habet quibus eleuet, non pennas, in quibus aliquos grauet. Iugum illud caritas est Dei proximique dilectio. Hic requiescitur, sabbatizatur, hic ab omni opere seruili uacatur. Nimirum caritas non agit perperam, non cogitat malum [45 1Kb] , sed et dilectio  proximi malum non operatur. uides, o Iudee, Sabbatum ubi sit; in quo, etsi aliqua peccati subreptio ex infirmitate contingat, non tamen perit Sabbati feriatio, quia caritas operit multitudinem peccatorum [46 1Kb] .



CAP. X. Quod mundana concupiscentia in causa est, quare iugum Domini graue uideatur.

uidemus tamen aliquos, qui cum suauiter respirare deberent sub iugo et onere tam suaui et tam leui, sub utroque laborant et murmurant. Addicti enim et assueti Babylonice seruituti uitium inolite consuetudinis non possunt dediscere, unde non intelligunt hoc de morbo proprio, sed de iugo uel onere Domini prouenire. Sciant autem, quicunque  causantur iugum uel onus Domini in habitu ferentes, quod mentis humeros negotiorum secularium pressure supponant, atque iugo Domini laborum impatientiam, quos pro seculo patiuntur, ascribant. Isti sunt, ut immundi canes ad proprium uomitum recurrentes [47 1Kb] , et sub habitu abstinentie uentrem colunt, sub cilicio penitentie gloriam mundi captant, sub sacro amictu pudicitie et munditie militant, sub ouis uellere lupum operiunt, et auaritia inexplebili estuantes domum domui, agrum agro copulant, armantur ad lites et contentiones, non parcunt pauperi, uidue aut pupillo, nec mouentur super contritione Ioseph. Ad iugum utique mundi pertinet, quod curis exestuant, quod inflammantur odiis, quod torquentur inuidia: et hoc iugum  cupiditatis est, et onus seculi graue. Iugum enim Domini suaue est, et onus eius leue [48 1Kb] . Et, queso, quid suauius est homini, quid iucundius quam mundum contemnere et se reputare seculo celsiorem, atque in bone et secure uertice conscientie consistentem mundum habere sub pedibus, nichil in eo uidere quod appetat, nullum cui inuideat quod metuat, nichil mali esse quod ab alio sibi possit inferri, nichil boni quod ab alio sibi possit auferri, et in illam hereditatem incorruptibilem, incontaminatam, et immarcescibilem, conseruatam in celis oculos dirigendo, fallaces diuitias et honores perniciosos, et damnabiles delicias conculcare. Quid, queso, desiderabilius, quid tranquillius quam suam  sic animam stabilire, ut nullis motibus carnalis concupiscentie agitetur, extraordinaria appetitus incentiua non sentiat, aspectus illecebrosos abhorrens, carnem rore pudicitie tepescentem compellat ancillari spiritui; nec iam illam ad carnis lenocinia illectricem sed ad exercitium militie spiritualis promptissimam habeat adiutricem. Quid preterea ita diuine tranquillitatis imaginem gerit, quam anima, que sic ad omnium iniuriarum tolerantiam se obfirmat, ut eam contumelie illate non moueant, mentem eius a statu suo nulle comminationum, aut iniuriarum machine deiiciant, eamdem in prosperis et aduersis seruare constantiam, amicum et inimicum eodem oculo intueri? Nonne similis est  ei, qui facit solem suum oriri super bonos et malos, et pluit super iustos et iniustos [49 1Kb] , et omnes sagena caritatis attrahit et amplexatur in Christo? Que cum circa ea omnia mutabiliter fiant, nulla tamen est in eis cordis mutatio.



CAP. XI. Quod omnes uirtutes ex caritate sint.

uere uerum est in caritate Sabbatum, cum enim cetere uirtutes uicem uehiculi uel uiatici gerant ad requiem obtinendam, omnes in caritate requiescunt. Illud denique admiratione dignum est, quod sine caritate nichil est uirtus, et ipsa unicuique uirtuti exhibet ut sit uirtus. Fides equidem, que hic operatur ad uitam, in Dei uisione, iam non erit fides, sed ueritas. Ibi enim absorbebitur fides, cum id uidebitur, quod super omnia diligetur. Nec opus  erit credere, quod nobis licebit plena cognitione percipere. Non erit etiam ibi de cetero spei locus, ubi Deo feruentes non habebimus ulterius quod speremus. Hic temperantia pugnat contra libidines, prudentia contra errores, fortitudo contra aduersitates, iustitia contra inequalitates. Porro in caritate semper est perfecta castitas, ideoque non est ibi libido, cui temperantia repugnet. In caritate est perfecta scientia, ideoque nullus error quem prudentia eliminet. In caritate uera beatitudo est; ideoque nulla aduersitas quam fortitudo expugnet. In caritate omnia sunt tranquilla et cequata; ideoque nulla est ibi inequalitas, quam iustificari oportet. Denique nec fides uirtus est, nisi per dilectionem  operetur. Nec spes uirtus est, nisi quod speratur ametur. Rursum, si uelis uirtutum naturam estimare subtilius, quid est temperantia, nisi amor, quem nulla uoluptas illicit? Quid est prudentia, nisi amor, quem error non seducit? Quid est fortitudo, nisi amor, qui nulli aduersitati succumbit? Quid denique iustitia, nisi amor, qui quod suum est unicuique distribuit?



CAP. XII. Quod caritas est Sabbatum, et sex uirtutes quasi sex dies ante Sabbatum.

Sicut autem caritas est uera mentis humane requies, perfectumque Sabbatum, sic et sex predicte uirtutes, fides, spes, temperantia, prudentia, fortitudo, iustitia sunt quasi quidam dies operationis. Charitas uero quedam luminosissima dies est  quietis, tranquillitatis et pacis. Et nunc, que est exspectatio mea, nisi tu, Domine, si forte desiderium pauperis exaudiat auris tua, ut ad modicum tempus requiescam cum regibus et consulibus, qui edificant sibi solitudines et replent domos suas argento? Porro uix ad momentum mihi permittitur requies ab exactoribus Pharaonis. uerumtamen mihi sabbatizare liceat uel media hora. Utinam detur mihi uacare et uidere quoniam iehsu Christus est Deus, ipse est Sabbatum anime querentis eum, preparans diligentibus se tranquillum et impermutabilem sabbatismum. O quam beati sunt qui ingrediuntur locum tabernaculi admirabilis usque ad domum Dei,  atque in uoce exsultationis et confessionis tripudiant et exsultant! memores uerborum tuorum, Iesu, cum Habacuc propheta cantantes: Ego autem in Domino gaudebo, et exsultabo in Deo Iesu meo [50 1Kb] . Sabbatizat Iudeus, quia legit Deum sex diebus operatum fuisse, et quasi labore operis fatigatum die septimo quieuisse [51 1Kb] . Sane non laborauit operando Creator, sed dixit, et facta sunt omnia pro beneplacito suo; mandauit, et creata sunt uniuersa. Summa et eterna essentia Deus nullius indigens, plene sibi sufficiens, in sua tranquillissima caritate indeclinabiliter et immutabiliter manens et mutabilia operans, requiescit in se uiuens, beatorum pax et indeficiens quies. Quocirca, sicut in successione dierum mane et uespere uicissim uariantium creature mutabilitas  designatur; sic et in Deo, cui nichil aduenit, nichil preterit aut succedit, eterna tranquillitas ipsius et quieta eternitas intimatur. Notandum uero quod operibus Dei senarius, septenarius numerus diuine quieti ascribitur. Nimirum, senarius numerus perfectus est constans ex partibus suis. Si enim connexeris unum, duo, tria, perfectum habes senarium, qui Dei operibus specialiter est assignatus, ut in horum uniuersitate, nichil superfluum, nichil recipias imperfectum. Magne quidem excellentie dies est, in quo prima lux Deo iubente resplenduit, nec mediocris prerogatiue dies est, in quo Deus superiores aquas ab inferioribus firmamento mediante diuisit; nec minoris esse arbitror dignitatis diem,  in qua, aquis in unum congregatis, a Deo arida uestita est herbis et arboribus decorata, uenustata floribus et fructibus fecundata [52 1Kb] . Nec est dies ille reputandus inferior, in quo Deus celum suis luminaribus adornauit, et iuxta temporum successus signorumque uices excursum totius anni disposuit. Sed nec ille dies alienus a laude est, in quo Deus partem animantium in aquis, partem in ere collocauit. Ab istorum eminentia et priuilegio non degenerat dies sextus, in quo ad imaginem suam Deus plasmauit hominem, et uitam inspirans ipsum animantium uniuersitati prefecit. Porro diei septimi preeminentia omnibus antecellit. In quo nullius rei creatio, sed omnium creaturarum perfectio et diei requies commendatur. De singulis diebus scriptum  est: Factum est uespere et mane dies unus, aut secundus, et deinceps [53 1Kb] . At diei septimo non mane aut uespere, non initium aut finis ascribitur. Dies enim requietionis Christi immutabilis et eternus. Mutua siquidem Patris filiique dilectio, suauissimus amplexus, amborum caritas scilicet, qua Pater in Filio et Filius in Patre, ipsa est eorum iucundissima quies, indiuisibilis unitas, pax imperturbabilis, eterna tranquillitas, Spiritus sanctus, qui ab utroque procedit, quod insinuans Filius Dei: Ego, inquit, Patris mei mandata seruaui, et maneo in eius dilectione [54 1Kb] . Et rursum: Ego et Pater unum sumus  [55 1Kb] . Et idem de Filio Pater: Hic est Filius meus dilectus, in quo mihi complacui [56 1Kb] .



CAP. XIII. Collatio sex uirtutum ad sex dies.

Expressa igitur congrue collationis imagine, sicut sex diebus, ita sex uirtutibus circa pie intentionis opera exercemur, ut post sanctarum uicissitudines actionum in tranquillo caritatis, quasi in uero mentis Sabbato respiremus. Quocirca fidem ponamus diem primum, quo fideles ab infidelibus quasi lux ex tenebris separantur. Spes etiam uicem secunde diei obtineat, per quam hi, quorum conuersatio est in celis [57 1Kb] , discernuntur ab aliis, qui terrena sapiunt, et liquescentes in se ipsis delabuntur et effluunt. Temperantia quasi dies tertius illucescat,  in quo membra nostra mortificantes super terram, carnalis concupiscentie fluxum, quasi aquas amarissimas certis continentie limitibus coarctamus, ut terra nostri cordis appareat, et sitiens fontem uite, uirtutum flores fructusque producat. Prudentia quasi dies quartus faciat scientie lumen erumpere, ut inter facienda et non facienda discernens diuidat inter diem et noctem, quatenus sapientie lumen, uelut solis splendor, effulgeat. Lux uero scientie spiritualis in quibusdam crescit, et in quibusdam deficit, quasi lune lux minor appareat. Exemplo etiam precedentium Patrum quasi stelle inter dies et annos mensesque distinguunt: quid uidelicet distet inter eos, qui ante legem, et  eos qui sub lege, uel qui sub gratia profecerunt: que ceremonie, que precepta, que iudicia, que promissa sub quo intellectu nostre salutis conueniant. Fortitudo autem sit dies quintus, per quem in hoc mari magno et spatioso quasi pisces spirituales procellosa fluctuum uolumina toleremus, cohibeamus lingue lubricum sub censura silentii, et quasi uolatilia pennata, nunc ad celestia erigamur, nunc autem condescendentes operibus misericordie, fructus operum bonorum sub Dei benedictione reddamus. Constituatur denique iustitia dies sextus, per quem ad diuinam imaginem reformati bestialibus desideriis uitiisque reptilibus imperantes, corpus spiritui, spiritum Deo subiiciamus, et sic utrique quod suum est, tribuatur. Et notandum  quod Dominus non bestiis, non iumentis, non reptilibus, sed hominibus et auibus atque piscibus benedicit; homini autem iumenta et bestie subiiciuntur. His enim qui in se Dei presentant imaginem, iumenta, id est corpora nostra subiiciuntur, et bestie, id est nequitie spirituales, de quibus Propheta precatur: Ne tradas bestiis animas confitentium tibi [58 1Kb] . Et Dominus per alium prophetam: Auferam, inquit, malas bestias [59 1Kb] de terra uestra, et dormire uos faciam fiducialiter. Hec est dormitio septime diei tranquillissima dies. Dies enim septimus est caritas, dies Sabbati, dies requietionis,  iucunditatis et pacis, per quam homo securissime dicit: In pace in id ipsum dormiam et requiescam [60 1Kb] . Ipsa est omnium uirtutum consummatio, sanctarum animarum suauis refectio, tranquillissima mentis feriatio. Ipsa est septimus dies, in qua manna celeste nos reficit; ipsa est mensis septimus, in quo post diluuium tentationum irruentium cordis arca suauissime requiescit; ipsa est illud Sabbatum, quod Isaias propheta describens: Et erit, inquit, Sabbatum ex Sabbato, mensis ex mense [61 1Kb] , ut post septies septimum annum annus iubileus incipiat, annus placabilis Domino, in quo sua singulis restituatur hereditas, plena iucunditatis, antiqua possessio et eterna libertas. Hic lacte reficimur ab uberibus consolationis eius. Et cum auulsi fuerimus a  lacte, epulabimur ab introitu glorie eius, et implebitur quod Dominus in Isaia promittit: Ecce, inquit, ego creo Ierusalem exsultationem, et populum eius gaudium, et exsultabo in Ierusalem, et gaudebo in populo meo, et non audietur in ea ultra uox fletus et uox clamoris [62 1Kb] . Domine Deus, quandiu prolongabitur iubileus, quando preueniet me misericordia tua? Interim comedam panem meum in sudore uultus mei [63 1Kb] , et cum lacrymis in mensura, donec uinum detur merentibus, et sicera his, qui amaro sunt animo [64 1Kb] , et tota deliciis illis absorbeatur anima mea, quarum primitias iam degusto.



CAP. XIu. Quod triplex Sabbatum habet homo in dilectione Dei et proximi et dilectione sui.


Erit, inquit, mensis ex mense, Sabbatum ex Sabbato [65 1Kb] . In ueteri siquidem Testamento assignatur triplex distinctio Sabbatorum. Primum Sabbatum dicitur septimus dies; secundum, septimus annus; tertium, annus qui sequitur post septies septem annos, id est quinquagesimus annus. Est itaque primum Sabbatum dierum, secundum annorum, tertium Sabbatorum Sabbatum: ita ut in unitate septenarius concludatur, qui ab unitate progrediens in unitate perficitur. Omne siquidem opus ab unius Dei fide sortitur initium, et septenario sancti Spiritus munere incrementum suscipiens ad eum, qui uere unus est, imo que uera unitas, reuertitur, in cuius rei figura arce fabrica in uno cubito consummatur.  Et notandum quod in caritate hac triplex Sabbatum, si uelis diligentius aduertere, inuenitur. In lege duo precepta dilectionis expressa sunt: Diliges Dominum Deum tuum ex toto corde tuo, et ex tota anima tua et ex tota mente tua, et proximum tuum sicut te ipsum [66 1Kb] . Hec duo mandata tria esse diligenda insinuant. Non potest quis proximum suum diligere, sicut se, nisi diligat se ipsum. Homo igitur tenetur diligere Deum, et proximum suum sicut se ipsum. Nemo siquidem carnem suam odio habuit [67 1Kb] ; si uero diligat carnem, fortius tenetur diligere et mentem. Credo siquidem quod omnis  homo magis appetit sanum esse mente quam carne. Sit ergo primum Sabbatum hominis dilectio sui, secundum dilectio proximi, Sabbatum Sabbatorum dilectio Dei. In dilatatione, seu distinctione est quedam earumdem admiranda connexio, ita ut singule in omnibus et omnes inueniantur in singulis, ut omnes habeantur in una, nec una sine omnibus habeatur. Nimirum nemo se diligit, nisi diligat Deum et proximum; nec proximum diligere potest ut se, nisi diligat se ipsum. Item Deum non amare omnino conuincitur, a quo proximus non amatur. Qui enim non diligit fratrem suum quem uidet, quomodo potest Deum diligere quem non uidet [68 1Kb] ? Quia ergo Deus propter se diligitur, si propter Deum diligit se homo aut proximum, patet quod  eius dilectio est aliarum dilectionum quedam uitalis essentia, que et in se uiuit, et uiuendi causam duobus aliis administrat. Quidam diligunt se propter se, et hoc non est diligere, sed odio habere se. Qui diligit, inquit, iniquitatem, odit animam suam [69 1Kb] . De talibus quidem inquit Apostolus: Erunt in nouissimis diebus homines sese amantes, cupidi, superbi, non obedientes, non continentes [70 1Kb] , et his similia, ex quibus conuincitur manifeste, quod non ipsi a se propter Christum, sed propter uanitatem seculi diliguntur.



CAP. Xu. De Sabbato hominis in sui dilectione.

Ut ergo homo se diligat, in ipso Dei dilectio inchoatur;  ut diligat proximum, capacior quidam sinus affectionis oppanditur. uerum ubi diuinus ille ignis medullitus incalescens ceteras dilectiones quasi quasdam sui scintillulas in sui plenitudinem trahit, omnes animi motus absorbet in desiderio illius sublimis et ineffabilis boni; et sic nec homo a se, nec proximus diligetur, nisi quantum uterque affectus deficiens a se totus transfertur in Deum. Agitur autem ineffabili dispensationis artificio, ut licet hi tres amores semper in simul habeantur, non semper tamen equaliter sentiuntur; sed quandoque mentis illa iucunda suauitas ex proprie conscientie puritate procedit, quandoque ex bono proximi recipit congratulationis effectum; quandoque contemplando, in desiderio et exsultatione aspirat  in Deum. Quemadmodum quispiam diuersas aromatum cellulas ingrediens, nunc istarum, nunc illarum specierum redolentia iucundatur; sic animus diligentis nunc intuitu sui, nunc intuitu Dei aut proximi quadam inestimabili suauitate perfunditur. Qui ergo prius recolebat in amaritudine anime sue dies perditos, postquam concupiscentie seculari dedit libellum repudii et abolitione criminum impetrata se pignus et arrham gratie celestis percepisse cognouit; dum nichil quod ipsum accuset, aut Deo displicere debeat in libro conscientie sue legit, reliquie cogitationum diem festum agent ei.  Cum enim immunis ab exteriori tumultu se infra contemplationis arcana receperit, cum circumstrepentium sollicitudinum turbis ostium mentis occluserit, cum interius conscientie thesauros inspexerit, non inueniens ordinatum aliquid aut ineptum, uel rationi aduersum, sed omnia pacifica et iucunda, ut ad instar disciplinatissime familie uideat multitudinem cogitationum, sermonum et operum ei quasi cuidam patrifamilias obedire, et omnia interiora sua sibi in quadam humilitate assurgere: prorumpit ex omnibus his mira securitas, ex securitate mira tranquillitas, et ex ea ineffabilis iubilatio cordis, tanto deuotior in Christi laude, quanto perspicacius intelligit hoc totum ex eius gratia prouenire. Hec est septimi diei festiua solemnitas, quam  sex dies precedunt, id est sex opera misericordie. Se namque in eorum exercitio iustus probat, et in sinu sancte conscientie, bonorumque operum contestatione respirans, in ea gratia que a Deo data est, ei fideliter sabbatizat. Hec est primi Sabbati filialis iucunditas, in qua seruilia opera, id est peccata que seruos faciunt, prohibentur, in qua nec ignis concupiscentie accenditur, nec onera, id est colligationes impietatis sine legis transgressione portantur.



CAP. XuI. De Sabbato secundo, de dilectione proximi.

Sane, si ab hoc penitiore thalamo cordis, quem primo Sabbato dedicauit, migrauit ad illud diuersorium,  ubi solet gaudere cum gaudentibus coinfirmari infirmis, scandalizatis couri, suamque senserit animam fratribus suis indissolubili glutino caritatis unitam, adeo ut nec sinistra suspicio, nec inuidie morsus, nec estus iracundie aut tristitie possit aliqua occasione obrepere, sed brachiis sincerissime dilectionis amplectens, et fouens uno et eodem humero, et aliena, siue leta, siue sinistra communicans, cessante omni strepitu uitiorum, tumultuque sollicitudinum ad tante suauitatis delicias resoluitur inestimabili gaudio, et fit in amoris sui dulcedine libera intus a noxiis omnibus mentis absoluta uacatio. Nam quod nullum uitium prorsus in huius Sabbati quiete residere caritas fraterna permittat, testis est huius secundi Sabbati continuus  feriator Apostolus dicens: Non adulterabis, non furtum facies, non falsum testimonium dices [71 1Kb] ; et si quod est aliud mandatum, in hoc uerbo instauratur: Diliges proximum tuum sicut te ipsum [72 1Kb] . Dauid dulcedinis huius suauitate affectus, et ex tanta mentium unione in uocem iubilationis erumpens: Ecce, inquit, quam bonum et quam iucundum habitare fratres in unum [73 1Kb] . Notandum uero quod, sicut primo Sabbato unus dies tantummodo dedicatur, quod uidelicet singulare est, quod in proprie conscientie, cuiusque tranquillitate consistit, ita nec immerito hic annus integer consecratur. Quemadmodum  enim ex multis diebus annus efficitur, ita ex multis animabus unum cor et una anima caritatis igne conflatur. Sex autem annos, qui precedunt hoc Sabbatum, possumus intelligere sex genera hominum, in quorum dilectione pro natura sui uel precepti debito exercemur. Sicut uero annus multos dies complectitur, ita in singulis illis generibus hominum multi nobis animorum unione iunguntur. Imprimis ergo dilectio nostra naturali ordine ad domesticos nostri sanguinis deriuetur, quos diligere, sicut ex nature necessitate tenemur, sic nimis inhumanum est quod a nostro dilectionis sacrario repellantur. Nam, teste Apostolo: Qui suorum et maxime domesticorum curam non habet, fidei transgressor est, et deterior infideli [74 1Kb] . Hinc est quod hec  dilectio, que ex natura proficiscitur in mandatis que pertinent ad dilectionem proximi, primum Deo precipiente sancitur. Honora, inquit, patrem tuum et matrem tuam [75 1Kb] . Hinc ad eos qui nobis specialiter amicitie uel officii uicissitudine copulantur dilectio nostra progrediens, quodam sinu diffusiore laxatur. uerumtamen ista dilectio Phariseorum iustitiam non transcendit, quibus dictum est: Diliges amicum tuum, et odio habebis inimicum tuum [76 1Kb] . Sane et parentum et amicorum affectio quamuis seruata parum premii consequatur, quippe cum ad illam lex naturalis inducat; ad istam mutua obsequia nos prouocent: utraque tamen, si neglecta fuerit, cumulum damnationis importat. ueritas in Euangelio  dicit: Si diligitis eos qui uos diligunt, quam mercedem habebitis? Nonne ethnici hoc faciunt? Et si salutaueritis fratres uestros, quid, inquit, amplius facitis [77 1Kb] ? Ut ergo in maiorem amplitudinem dilectio nostra se porrigat, amplectatur et eos qui nobiscum Deo militant, et eiusdem uite professionem nobis in uinculo pacis et spiritus unitate coherent. Deus equidem huius dilectionis est causa efficiens, dum a capite in barbam Aaron, et usque in oram uestimenti unctio spiritualis emanat [78 1Kb] , ut qui ab uncto uncti, a Christo Christiani uocantur, omnes in participium nominis Iesu se communi uinculo mutue caritatis inuicem complectantur. Adhuc duo genera hominum restant, quos si in nostre dilectionis sagenam concludimus, nichil aliud superest, nisi ut  illius ueri Sabbati requie perfruamur. Eorum enim qui foris sunt, gentilium uidelicet ac Iudeorum, schismaticorum et etiam hereticorum, necesse est ut ignorantiam doleamus, compatiamur infirmitati, duritiam defleamus, per compassionis affectum succurrentes eis orationum suffragio, ut et ipsi in odore unguentorum nostrorum currant in Christo Iesu Domino nostro. Adhuc dilatat tentorium suum caritas et pallium, quod ueteris legis tempore erat breue, sic ampliat, sic extendit, ut duos operire sufficiat, dum inimicum suum anime sue noua Spiritus sancti unione conglutinat. Hac dilectione homo  Dei filius efficitur, ac diuine bonitatis imago plenissime reparatur. Diligite, inquit Dominus, inimicos uestros, benefacite his qui oderunt uos, et orate pro calumniantibus uos, ut sitis filii Patris uestri qui in celis est [79 1Kb] . Hec dilectio, dum inimicum simplici oculo intuetur, securissime dicere potest: Dimitte nobis, sicut et nos dimittimus [80 1Kb] . Ita dimittitur qui dimittit. Sic filius Dei, sic heres Dei et Christi coheres efficitur. Attende, homo, quam securum, quam dulce sit, quam iucundum inimicis compati, iniuriis non moueri, eum amare pro Christo, a quo me sentio non amari, et eam affectionem gerere erga ipsum, quam indulgentissimus pater erga carissimum sibi filium phrenesi laborantem, ut, quo maiores ab eo irrogantur iniurie, propensiore erga eum ferueat  caritate.



CAP. XuII. De tertio Sabbato in dilectione Dei.

uerum omne Sabbatum habet sex preambulos dies, in quibus celeste manna colligimus, ut in illa preclara solemnitate, que in Dei dilectione celebranda est, sugamus lac ab uberibus consolationis eius, et inter duas sortes, inter ubera sponsi, inter sinistram et dexteram per uiscera misericordie Dei nostri beatissime quiescamus. Isti sex dies sunt, Christi conceptio, natiuitas, predicatio, passio, resurrectio, ascensio. Istis sex diebus operatus est Dominus salutem in medio terre, et requiescens ab omni opere quod patrarat [81 1Kb] , sedensque in gloria Dei Patris ad illud Sabbatum, quod est in illius dilectione celeberrimum, misericorditer nos inuitat.  O bone Iesu, o benigne, o amabilis, o suauis, o dulcis, o amor Deus, o caritas Deus. Quid dulcius, quid suauius, quid amabilius quam uacare et uidere, quantum nos amaueris, quam pie, quam misericorditer in conceptione et natiuitate tua te dignatus es exinanire usque ad infirmitates infantilis nature, quam benigne, quam diligenter nos uiam uite uerbo et exemplo docueris. Quanta dignatione te pro nobis morti obtuleris, quomodo resurgens in gloriam tuam naturam reparaueris humanam, et ascendens in celum eam in throno maiestatis tue collocaueris gloriosam. Quid felicius, quid iucundius Sabbato illius anime, que contemplatione et dilectione Dominum comprehendens, et quasdam diuine suauitatis experientias  in se formans inestimabili gaudio sancte fruitionis afficitur, dum a se peregrinans iam in celis habitat, et in memoriam abundantie suauitatis Dei exsultat et iubilat. O quies pacifica, o Sabbatum delicatum, o dulcedo caritatis, que animam diligentem Deum usque in altissima eius magnalia prouehit, prouectamque inter uoluptates eternas requiescere facit. Feriatione huius Sabbati totus homo interior hilarescit, eius intelligentia serenatur, affectiones dulcescunt, et sancta desideria in Deo quadam fruitione felicissima resoluuntur. O  mane, o dies, que melior es in atriis Domini super millia. O splendor lucis et ardor caritatis, que inflammat angelos et illustrat interiora sanctorum. O preclara solemnitas, o iucunda pausatio et Sabbatum delicatum; o Sabbatum gloriosum! Et que gloria delicatior aut desiderabilior potest esse, quam Deo medullitus inherere et iactare in eum omnes cogitatus et affectus suos, atque de dilectione ipsius colligere tante certitudinis fructus, ut de salute anime sue, de consortio angelorum atque de illa interminabili exsultatione, que diligentibus Deum preparata est, eum nullatenus oporteat hesitare: Propterea ibant apostoli gaudentes a conspectu concilii [82 1Kb] . Andreas glorians et exsultans currebat ad crucem. Paulus igitur perfusus tanti gaudii suauitate  dicebat: Absit mihi gloriari nisi in cruce Domini nostri Iesu Christi [83 1Kb] ! Et de Christi retributione securus: Scio, inquit, cui credidi, et certus sum, quia potens est depositum meum seruare in illum diem iustus iudex [84 1Kb] . Expertus, quod dilectio Dei esset tam iucunde securitatis causa efficiens: Scio, inquit, et certus sum quod neque mors, neque uita, neque gladius, neque angelus, neque potestates, neque aliqua alia creatura poterit me separare a caritate, que est in Christo Iesu [85 1Kb] . Moyses innixus tam solide caritati preelegit deleri de libro quem scripserat Dominus [86 1Kb] , quam sustineat populum sibi creditum diuina indignatione deleri. Hac inexpugnabili arce munitus Ezechiel [87 1Kb] in Chaldeam, Ieremias [88 1Kb] in Aegyptum fretus in istius tuitione descendit.  Iob [89 1Kb] frater draconum per hanc sine periculi suspicione factus est, et socius struthionum. Paulus sub tam certa securitate non metuit anathema fieri a Christo pro fratribus suis [90 1Kb] . Dauid sub istius umbra securus per umbram mortis incedere non ueretur [91 1Kb] . Cum enim Deus sit caritas [92 1Kb] , scit quod ubi est caritas, ibi est Deus. Si ambulauero, inquit, in medio umbre mortis, non timebo mala, quoniam tu mecum es [93 1Kb] . Infelix ego dilexi hactenus mundum, tuamque dilectionem, Deus, amori mundano posthabui. Nunc e diuerso facias secundum diuitias misericordie tue, ut te diligam, mundumque et omnia, que in eo sunt pre tua dilectione contemnam, fastidiat anima mea in desiderio tui, Deus, celum et  terram, et omnia que in eis sunt. Quid enim mihi est in celo, et a te quid uolui super terram? Deus cordis mei et pars mea Deus in eternum [93* 1Kb] . Deficiat in amore tuo et liquescat anima mea, ut in deficiendo ex me spiritum meum [94 1Kb] psallam et cantem tui amoris delicias, et diuitias caritatis illius, per quam torrentes uoluptatis eterne potantur, quorum affectio prorsus a tua dilectione absorpta est. Sicut enim ferrum ignitum in quamdam ignis essentiam transit, et guttula aque, si pleno uini dolio sit infusa, sua insipiditate deposita essentiam substantie  melioris assumit, sicut er solari splendore perfusus totus est splendor; sic spiritus hominis diuino amore affectus totus est amor. Quocirca, qui Deum diligit, sibi mortuus et soli Deo uiuens quodammodo, ut ita dixerim, consubstantiat se dilecto. Si enim anima Ionathe conglutinata est anime Dauid [95 1Kb] , aut si is, qui adheret Deo, unus spiritus cum eo efficitur [96 1Kb] , non absimili unionis iudicio quodam genere cessendi tota in Deum transit affectio, in qua sine alterius desiderii exceptione tota in se collecta transfertur in Deum omnium desiderabilium plenitudo. Diliget tamen anima perfectius, cum introducetur in gaudium domini sui [97 1Kb] , in amplexus sponsi, omniumque iustorum beatitudinem suam faciet communione caritatis: beneficio cuius omnia in omnibus  erit Deus [98 1Kb] .



CAP. XuIII. Apostrophe uel exhortatio ut diligatur Deus.

Audite, celi, et auribus percipe, terra [99 1Kb] , quantum magnificauerit Deus nobiscum misericordiam suam. Et quis abyssum tam ineffabilis gratie considerauit? Quis de fonte tante dulcedinis gustauit, et non amauit? Nonne subiecta Deo eris, anima mea [100 1Kb] ? quare non effundis affectus uniuersos in Deum, quos dirigis ad uanitates et insanias falsas [1 1Kb] ? Quare tristis es, anima mea, et quare conturbas me [2 1Kb] ? Nunquid non est tibi consiliarius, aut saluator? Nunquid resina non est in Galaad, aut medicus non est ibi [3 1Kb] ? Reuertere, reuertere Sunamitis [4 1Kb] , reuertere ad  Dominum Deum tuum [5 1Kb] , diuisa mea, dilacerata mea, perdita mea, sed Christi suscitata, Christi redempta passione? Cur, queso, diligis aliud preter illum, qui tam benigne tam misericorditer a tot miseriis te redemit? Iugi scrutinio et assidua meditatione reuolue, qualiter unigenitus Dei Patris, cum esset splendor glorie et figura substantie eius [6 1Kb] , post exinanitionem usque ad formam serui [7 1Kb] , post famem, post sitim, post lassitudinem, post lacrymas, post uincula, post flagella, post fel, post acetum, post coronam spineam, post clauos, post et lanceam pro salute tua, inter duos latrones quandoque in cruce pendebat [8 1Kb] . Crucis equidem cornua in manibus eius, ac de illis pius ille Samaritanus tuis uulneribus uinum et oleum infundebat [9 1Kb] . Porro autem erat  ibi abscondita eius fortitudo, et in amaritudine mortis dulcedo ipsius. O quam magna multitudo dulcedinis tue, Domine, quam abscondisti timentibus te [10 1Kb] . Testimonio Isaie: uere Deus absconditus tu es, Rex Isrel saluator [11 1Kb] . Moriebatur Saluator tuus, anima mea, ut te uiuificaret, affixus erat cruci, ut iniquitates tuas propriis manibus cruci affigeret; manus eleuabat ad Patrem in sacrificium uespertinum, ut te ad amplexus amicabiles inuitaret; uitamque suam, que in nullo morti erat obnoxia, pro te ad mortem obtulit, ut, dum a principe tenebrarum  iustus iniuste occiditur, quia quod suum non erat usurpasse conuictus est, ea, quam habebat iure, potestate priuatur. In tam exuberanti beneficio, in tanto cumulo gratiarum, quo te largitio diuina quasi obruit et confundit, uide ne ingrata sis. Ingratitudo peremptoria est salutis, ipsa est flatus aspidis, uirus animi, uredo uirtutum, uentus pestilens et aura corrumpens, stillicidia pietatis, rorem gratie et misericordie fluenta desiccans.



CAP. XIX. Adhuc improperat anime beneficia Dei, ut grata sit Deo.

Adhuc dico, nichil est enim satis dictum quod semper est dicendum, atque recordatione continua replicandum. Eras illi grauissimo creditori angelo Satane uelut cuidam immanissimo exactori, tot debitis  quot peccatis uinculo chirographi obligata, nec soluendo eras. Dei autem Filius non que rapuerat, sed que rapueras, pro te soluit, et, quod dignationis propensioris et gratie uberioris erat; non delegauit alium debitorem, sed dedit animam suam in causam soluti. Cumque ille angelus transfuga et emansor te in detestabilem peteret ancillatum, Christus litem contra te propositam suam fecit. Postque diuersas productiones testium legis, oraculorum, prophetarum, signorum, tandem proprium sanguinem allegauit, obtinuit allegatio illa tue sententiam libertatis. Super calculo sententiali scripte sunt littere in membrana corporis crucifixi et confirmate osculo misericordie et ueritatis, iustitie et  pacis obuiantium sibi. Denique impressum est sigillum, plaga scilicet lateris, quam in pretium redemptionis nostre et placationem continuam iugiter exhibet ante oculos Patris. Adhuc exstat titulus cause inscriptus in tante caritatis memoriam. Sciasque quod si te ingratam inuenerit, nec uelle tanto uti beneficio, exiget a te districtissime mortem suam, uereorque ne quandoque indignantissime tibi dicat: Tolle manum tuam et mitte in latus meum dextrum, mitte digitos tuos in fixuras clauorum, et uide quanta pro te passus sum. O ingrata et crudelis impietas, nonne putas Deum de collatis tibi diuitiis penitere, si ea uiderit per ingratitudinem periisse? Propterea oratio nostra sepe repellitur, et hoc ipsum pia dispensatione fieri existimo,  ne qui de preacceptis beneficiis ingrati fuimus, ex noua largitione celestium munerum grauiore culpa ingratitudinis oneremur. Cum enim Deus beneficium perditum reputet, quod non prosequitur actio gratiarum, nobis expedit non exaudiri potius quam ad cumulum damnationis nostre ingratitudinis materiam obtinere quod petimus. Qua ergo presumptione non diliges illum, qui te non diligentem dilexit, qui te peccatricem non despexit? uide, queso, qua compensatione, quo merito summe et eterne respondeas Trinitati. Tradidit  propter te Pater Unigenitum suum morti. Tradidit et Filius se ipsum, pro tua salute in mortem. Datus est denique tibi Spiritus sanctus, attestante Apostolo, quia caritas Dei diffusa est in cordibus nostris per Spiritum sanctum qui datus est nobis [12 1Kb] . Sic amat nos Pater, amat Filius, amat Spiritus sanctus, amat nos Trinitas tota Deus. Amat nos Deus eternus, omnipotens et immensus, cuius magnitudinis non est finis [13 1Kb] , cuius sapientie non est numerus [14 1Kb] , cuius pax exsuperat omnem sensum [15 1Kb] , a quo et in quo uniuersa sunt uisibilia et inuisibilia, celestia et terrena [16 1Kb] . Sane, cum diligis, facis hoc ex debito; si te diligit, facit hoc ipse gratuito. Attende celsitudinem celi et magnitudinem firmamenti, et modicum in locis palustribus lutum, talis  est adhuc inestimabiliter dispar comparatio tui ad Deum, sicut luti ad celum. Quid enim collatio tui ad ineffabilem, ad incomprehensibilem, ad incomparabilem? nichil ei ad mensuram meriti retribuere posses, si in retributionem eorum, que pro te sustinuit, te millies mille annis et gehennali incendio cruciares.



CAP. XX. Quod elegantius et plenius diligat nos Deus, quam nos ipsum.

Omnia quidem que in Deo sunt inestimabiliter excellentiora sunt his que nostra sunt; ipse enim diligit ut caritas, iudicat ut equitas, disponit ut sapientia, reuelat ut lux, miseretur ut pietas, scit ut ueritas, operatur ut uirtus, presidet ut maiestas.  Circumscriptis autem omnibus, que ad dispensationem Incarnationis sue pertinent, diligenter attende, quod tibi uniuersitas mundi de mandato eius obsequitur, omnis natura tuis famulatur obsequiis, celum, er, terra, mare, et ea que in eis sunt tuis pariter necessitatibus et oblectamentis inseruiunt. Annua temporum reuolutio, flores fructusque arborum et herbarum rediuiua innouatione informat, atque labentibus palmitibus, et naturis germinum antiquatis, continua Dei munera tibi circuitus temporum subministrat. Recognosce, anima, quod quandoque non eras, et ab eo facta es, nichil ei dedisti ut te faceret, nil enim dare poteras, quia non eras. Cum autem melius esset esse quam non esse, gratis tibi esse contulit, omnibus illis te preferens,  que de non esse ad esse poterat producere, nec produxit. Adiecit tibi speciem, et cuius essentia de nichilo prodierat per gratiam Saluatoris ipsa tua te imagine et similitudine insigniuit. Adhibuit cum pulchritudine uitam. Unde tanta et tam gratuita et tam inaudita dignatio, ut fieres ad imaginem et similitudinem eius, nisi ut simile tuum diligeres, et ei, qui te gratuita dilectione preuenit, dilectione mutua conformares? Nimirum ei te decenter tribuis diligendo. Ei ergo cor et medullarum tuarum interiora exhibe ad diligendum, qui te diligere dignatus est, nichil tamen in te reperiens diligendum. Ama  signaculum tuum et imaginem tuam, et ut expressior in te forma tui Creatoris appareat, ei qui caritas est, te fide et caritate conforma, et in materiam gratiarum beneficium eius iugi meditatione recogita. Amator tuus ad hoc exhortatione prophetica te inuitauit: Pone me memoriale tuum in corde et brachio [17 1Kb] , id est in corde et corpore, ut deposita imagine terreni hominis, celestis imaginem portes, attendens diuine dilectionis argumenta, que refelli non possunt: pone me super cor tuum, ut fidei signaculum, ut amoris exemplum [18 1Kb] . Tale signaculum ante preuaricationem suam se angelus apostata exprimebat testimonio Ezechielis dicentis: Tu signaculum similitudinis, plenus sapientia et perfectus decore [19 1Kb] . Angelus siquidem in sua creatione tanta  Deo conformitate est unitus, ut esset potius signaculum similitudinis, quam simile uel signatum. De sigillo quippe talis similitudo imaginaliter exprimitur, qualis in eodem sigillo essentialiter habetur, et hoc homini competit. Angelus uero pro sua subtilitate nature Deo expressiori similitudine adherebat, quia totus et tantummodo spiritus erat. Nos uero luteo carcere inclusos, et in habitatione terrena depressos, caritas ad dignitatis angelice statum reparat; et licet corpus quod corrumpitur aggrauet animam, et deprimat terrena inhabitatio sensum multa cogitantem; tamen peccato deformatos nouum diligendi mandatum ad Dei similitudinem nos reformat. Multiplicauit tibi Dominus dona sua, adiecit  enim pulchritudini tue uiuere, sentire atque discernere, et in omnibus que munificentia eius contulit, accepit indigentia tua; gratia eius non exigentia tui meriti antecessit. Desponsauit te fide, foris ornauit te sensibus quasi quibusdam prefulgentibus gemmis, te uero interius quasi naturali pulchritudine sapientia insigniuit. Nouit quis ornatus tibi competentior esset, ideoque dedit quod te decuit, et in tantum, ut etiam propter hoc ipse te diligeret, qui hoc dedit. Sane insana es, si eum mediocriter amas, qui te tanto amore preuenit, qui tanta et tam pretiosa largiens, maiora etiam diligenti se pollicetur, que nec oculus uidit, nec auris audiuit, quorum estimatio in cor hominis non ascendit [20 1Kb] . Ex eius munere pensare teneris, quantum  sit diligendus, qui tantum diligit, ut iam non tantum temerarium, sed etiam nefarium debeas reputare, non solum diligentem non diligere; sed tanti, tam potentis, tam precellentis amorem totis uisceribus, totis interioribus precordiis non amplecti. Omnium pulcherrimus sponsus forma pre filiis hominum [21 1Kb] , ama sponsum, ama regem in decore suo, regem uirtutum plenum gratie et ueritatis, coronatum gloria et honore Dominum maiestatis [22 1Kb] . Concupiuit equidem rex decorem tuum et munera tua [23 1Kb] , quibus te ornare dignatus est, in tuum honorem eius inclinarunt affectum; amat te in muneribus  suis. Si enim habes aliquod bonum, illud habes, intelligere eius donum. uerbum Apostoli est: Quid habes quod non accepisti? Si autem accepisti, quid gloriaris quasi non acceperis [24 1Kb] ? Si de aliquo gloriaris, quasi illud a te ipso, et non a Deo acceperis, furaris Deo quod suum est, honorem alterius tibi rapis, et te in alienam gloriam; presumptuose intrudens habes quidem gloriam, sed non apud Deum, quia gloriam alienam tibi usurpas nequiter contra Deum. uide ergo ne unquam obrepat tibi ingratitudinis nota. Recole incessanter te tua iniquitate perditam, ipsius misericordia reparatam.



CAP. XXI. Quanta sit anime prerogatiua super ceteras creaturas.

 Studeas illi placere modis omnibus, quibus potes, qui te talem facere dignatus est ut placeres. Utinam te ipsam cognosceres et tui gratiam Creatoris in tue pulchritudinis inspectione probares. Porro oculus cuncta uidens se ipsum non uidet, ideo faciem tui cordis quandoque in speculo proprie rationis attendas, ne tue facias iniuriam dignitati. Quod equidem facis, si uis tibi te abiectiora preponere, et ea que decorem imaginarium et umbratilem habent, tibi, que in ueritate pulcherrima es, cequare. A tua dignitate nimis enormiter et ignominiose te deiicis, si transitorias et inanes rerum pulchritudines appetis, aut miraris. Mundus nimirum propter te factus est, ideo mundum non ames, quia mundus non est te dignus, cum sis eo  longe dignior, et sole et luna et omnibus creaturis. Omnia quippe temporalia sue pulchritudinis defectus agnoscunt; tu nec labore deficis nec pallescis egritudine, nec marces senio, nec morte tabescis. Quocirca, si aliud diligis in hoc mundo, qui totus est tibi subiectus, summa temeritas est, ubi ea diligere sic uelis, ut tibi seruientia, ut munera sponsi, ut amici xenia, ut beneficia Domini. Nec ista diligas cum illo, sed propter illum, illum per ista, et ipsum diligens super ista. Degeneras equidem in amorem meretricum, si plus amas dantis munera, quam amantis affectum. Donanti quidem iniuriam facis, imo te meretricali turpitudine dehonestas, si recipis dona, et dilectionis uicissitudinem  non rependas. Ipsum ergo dilige propter se, et propter ipsum dona ipsius. Dilige te illi et illum tibi. Dilige ipsum, ut eo fruaris, ut in eo ponas affectiones tuas, et cum dilexeris feruentius, affectuosius diligaris. Hic amor sanctus est, nichil habens sordidum uel impurum; sed in Dei recordatione dulcissimus, omnes mundi supergrediens delicias, et quodammodo ex natura sue stabilitatis eternus. Illud autem iugi memoria teneas, quod quanto differentius preeminentior est essentia eius fragilitate humana, tanto suauius, et incomparabiliter dulcius, et delectabilius diligit, atque diligitur, quam angelus, quam homo, uel aurum, seu argentum, seu lapis pretiosus, uel sanitas, uel libertas,  uel quecunque alia, quibus corda hominum distrahuntur. Nec te ab eo minus diligi credas, si quibusdam animantibus terre tecum pariter beneficium solis et lune et cetera gratie sue dona communicat. Nimirum quecunque illis donata sunt, propter te donata non dubites; ut enim tibi seruiant uniuersa, ipsa de diuina bonitate necessaria sibi dona receperunt, sine quibus esse aut seruire non possunt. Nunquid ideo uidetur circa te dilectio ipsius intensior, si tibi soli omnia contulisset? Nunquid beatior esses, si sola hereditares in mundo, et omnia que in eo sunt sine ullo socialis uite solatio possideres? Et si etiam de malorum hominum societate causaris, scias procul dubio quod sicut tibi et malis hominibus cetera seruiunt; ita malorum  hominum uitam facit diuina dispensatio in tuum militare profectum. Malorum siquidem societate hi qui boni sunt, in melius exercentur, docentur etiam iam affectare uirtutes et alia dona Dei, quibus ipsi carent, et que longe meliora sunt, quam omnia que cum iniustis hominibus possidentur. Denique cum uideant malos ruere in interitum, de sue salutis exspectatione crescit eorum affectus in Deum, et de diuinis muneribus, quorum cum impiis nulla est communio, sequitur deuotior exhibitio gratiarum. Cum ergo omnia tibi cooperentur in bonum, ut mali tibi exercitio et boni solatio fiant, non reputes te minus diligi, quia singulariter te non amat. Quia tamen quadam  amoris singularitate te diligit, dum et bonos et malos in usum uite utilitatis inflectit; cumque ipso iure et debito caritatis uelis tecum omnes alios eterne beatitudinis esse participes, tua bona uoluntas bonum alienum tibi proprium facit, et Spiritus sancti communicatione beatitudini omnium beatitudo accrescit. Fit igitur amor ex ipsa communione singularis, dum nichil ex plurium participatione diminuitur, et diffusus in omnes totus in singulis reperitur. Te itaque singulariter diligit, qui nichil sine te diligens alia propter te diligit. Licet enim amor diffundatur in plures, tamen est in singulis totus, ut omnes unice diligens ab omnibus unice diligatur. Propterea hic est amor unicus non priuatus, solus non solitarius, communis non  diuisus, nec usu deficiens, nec tempore aut participatione decrescens. Repone igitur in thesauro memorie, ac recole incessanter que tibi a Deo donata sunt, ut nec de non acceptis presumas, nec super acceptis eius beneficiis in gratiarum actione lentescas.



CAP. XXII. Quanto sit dulcior amor, quo nos diligit Deus, amore quo eum diligimus.

Quanto preeminentior est humanitate diuinitas, tantum amor Christi quem habet ad nos, amore illo quem habemus ad illum uel ad proximum, dulcior est, firmior atque profundior, uiolentior, penetrabilior, interior, compassibilior, feruentior  atque suauior. Omnes maternos affectus, omnes fratrum coniugum consensus illa quam habet ad nos inestimabili caritate transcendit. Ipse paterne gratiam lenitatis exprimens in se ipso, fidelem ad animam loquitur dicens: Amodo uoca me: Pater meus es tu, et dux uirginitatis mee tu es Deus [25 1Kb] . Et illud: Patrem uocabis me, et post me ingredi non cessabis [26 1Kb] . Ipse materna nos benignitate preueniens: Quemadmodum, inquit, mater consolatur filios suos, ita et ego consolabor uos [27 1Kb] . Et rursum: Nunquid potest mater infantem suum obliuisci, ut non misereatur filio uteri sui? et si mater oblita fuerit, ego autem non obliuiscar tui [28 1Kb] . Ipse in se modum fraterne dilectionis assumens anime fideli sic loquitur: Hortus, ait, conclusus soror mea [29 1Kb] . Et iterum:  uulnerasti cor meum, soror mea sponsa [30 1Kb] . Amicus est, dum fideli anime dicit: Pulchra es, amica mea [31 1Kb] . Et ipsa de illo: Talis est, inquit, dilectus meus, et ipse est amicus meus [32 1Kb] . Sponsus est, cum de illo dicitur: Gaudebit sponsus super sponsam, et gaudebit super te Deus tuus [33 1Kb] . Hoc ergo sentiamus in nobis quod et in Christo Iesu, qui extendens manus in discipulos suos uocat eos fratres, et quod amplius est, patrem et matrem atque sororem [34 1Kb] , omnem scilicet, qui sancte, qui humiliter, qui caste, qui socialiter eius aut proximi fecerit uoluntatem.



CAP. XXIII. Inculcatio beneficiorum Dei ad maiorem dilectionis affectum.

 Si recenseas diligenter effusam et indefessam circa te magnificentiam et munificentiam gratie Dei, licet ipse sit generalis omnium dispensator, uidebis tamen eam circa commoditates tuas quasi totum et singulariter occupatum. Quocunque te uertas, tibi sollicitus et diligens prouisor assistit. In intentionibus, in meditationibus, in uerbis, in consiliis, in operibus, in aduersis, in prosperis, foris et intus eius gratia te subsequitur et precedit. Tibi exhibet in omni tribulatione remedium. Sanat infirmam, reducit erroneam, corripit delinquentem, consolatur afflictam, erigit elapsam, tristem letificat, nec diu uacillare sustinet deficientem. Illud, anima, tibi tanquam anime mee consulo. Sicut alias me recolo monuisse, ut primitias  tue creationis attendens iugi scrutinio et sollicita meditatione reuoluas; quod speciosam te fecit, quod multiplices gratie dotes adiecit, quod cum postea per te feda et fetida facta esses, ipse misericors gratuita benignitate sua tue auersioni compatiens, sic te non existentem dilexit, ut conderet, ita te conditam sed perditam gratia sua reparauit. Loquitur in Ieremia fons misericordie Dominus: uulgo dicitur: Mulier si dormierit cum adultero uiro, nunquid reuertetur ad uirum suum? Tu autem fornicata es cum amatoribus multis, reuertere ad me, et ego suscipiam te, dicit Dominus [35 1Kb] .  Qui te integram et illibatam creauerat, tibi multiplicis gratie dona sponsalitia liberalitate contulerat. Tu uero amatoribus alienis adherens, dedisti sponso tuo libellum repudii, tuam integritatem exposuisti corruptoribus, et illicitos amplexus affectans diuaricabas pedes tuos spiritibus immundis. Tandem super omnes meretrices tibi facta est frons, noluisti erubescere, sed animo infrenato ad illicita ruens te ipsam deuoluebas in abyssum damnationis eterne; ipse uero tam excelsus, tam admirabilis, tam prepotens, tam insignis post lapsum adeo damnabiliter oculo misericordie te respexit; ipse ut te de luto feditatis erigeret, de sue glorie maiestate descendit; et ut tue corruptionis ignominiam aboleret, pro te dira et ignominiosa sustinuit;  et ut multa paucis includam, ut te liberaret a morte, damnatissime morti se obtulit; nec expressius, nec fidelius, nec dulcius, nec benignius exhibere potuit quanto te diligeret caritatis affectu. Nunc etiam tue preuaricationis oblitus refundit tibi gratiam quam amiseras, redintegrat amorem quem corruperas, nec sua beneficia tibi, nec tuos excessus improperat; imo si humiliter et fideliter adherere digneris, accumulabit gratiam super gratiam, ut pulchrior quam unquam fueris, et purior fias, et quanta sit circa te dilectio eius ex tui lapsus reparatione cognoscis. Scis quam fructuosum sit eum diligere, qui tam ineffabiliter bonus et incomparabiliter mansuetus est, quod  nunquam fortasse scires, nisi tanti periculi experientia didicisses, sciens te ex infirmitate fortem, ex casu stabilem, cautam ex periculo, ex infelicitate felicem. Quocirca insto adhuc et iterum tibi usque ad nauseam replicabo, ut assidue cogites, quanta tulerit tantus pro te tantilla et tam perdita, sanguinem et mortem suam ponens pretium tuum, cum sit sanguis eius impretiabilis, et mors eius estimationis non recipiat modum. Illud super omnia te cauere oportet, ut non arroganter de ipsius liberalitate effusa presumas, sed continue recolas, qualiter te in lupanaribus opprobrio prostitutam ab immunditiis sanguine suo lauit, amauit, integritati restituit. Amor enim ipsius uiolata integritate restituere, non uiolare integra consueuit. Licet  autem faciem eius non uideas, ipsum tamen tibi semper esse presentem non dubites. uide ergo ne aliqua indecentia tui oculos presentis offendas; et scias indubitanter, quod qui te dilexit turpem, plenius diliget speciosam. Induere ergo, queso, ueste innocentie, orna te quasi ueste polymita uarietate uirtutum, et qui de fidei annulo subarrhauit, in te odorare letetur aromata gratiarum. Dilige, queso te, tota Dominum tuum et sponsum tuum, uitam tuam, solatium tuum, consilium, auxilium ac refugium tuum. Denique dilige illum qui tibi est quidquid optabile aut amabile esse  potest. Dilige eum caste, deuote et sancte, non uerbo, nec lingua, sed opere et ueritate. Quere in amore tuo, non que tua sunt; sed que Iesu Christi [36 1Kb] . Sic enim diligere nos Propheta docebat, cum diceret: Confitemini Domino quoniam bonus, quoniam in seculum misericordia eius [37 1Kb] . De illo autem, qui querit que sua sunt, scriptum est: Confitebitur tibi cum benefeceris ei [38 1Kb] . Sic ergo te totam iactes in eum, sic amando tota transeas in amatum, ut tui oblita, factaque apud te tanquam uas perditum, uiuas in ipso et a te ipsa deficias, ut possis dicere cum Propheta: Defecit cor meum et caro mea, Deus cordis mei, et pars mea Deus in eternum [39 1Kb] . Domine Deus meus, tibi dixit cor meum: Exquisiuit te facies mea [40 1Kb] ; sed quando fiet hoc  Deus? Quando uenies, anima mea, et apparebis ante faciem Dei? Quando sinistra in dextram conuertetur; quando te sponsus exhibebit non habentem maculam, neque rugam [41 1Kb] ; cum fluminis impetus letificabit ciuitatem Dei; cum templum sanctum, quod tu es, ornabitur coronis aureis; cum maiestate replebitur omnis terra; cum tibi exsultanti in conspectu Dei, et delectanti in letitia ministrabit, transiens, dico, ab illa specie corporali, quam apostolis suis exhibuit ad illam gloriam, ad speciem in qua est cequalis, et eternus, et omnipotens Deo Patri. Te itaque in spe et exspectatione futurorum iugiter exerceas, uotis ac desideriis, ac de perceptione presentium semper  sit apud te gratiarum actio, et uox laudis.



CAP. XXIu. Adhuc replicantur beneficia Dei, ut anima sit inde humilior.

Usquequo dormies, anima mea, usquequo dormitabis, ut uel breuis hora otiosa subrepat, in qua non habeas memoriam Filii Dei pro tua misericordia crucifixi? Unicuique molestissimum uideretur, si compari suo magnum impendisset obsequium, et ipsum super beneficii exhibitione inueniret ingratum. Quid ergo faciet Dominus maiestatis, si nos, qui cinis et puluis sumus [42 1Kb] , tante misericordie ingratos inuenerit? Quemadmodum pater miseretur filiorum, misertus est nostri. Si enim aliquem indurat, iudicat et condemnat, non ab eo est, sed a nobis; licet enim cui uult misereatur et quem uult  induret, ipse tamen, cui proprium est misereri semper et parcere, et suas misericordias coronat in nobis, et malitias nostras punit. Ipse nimirum Pater misericordiarum per prophetam loquitur, dicens: Nunquid uoluntatis mee est mors impii, dicit Dominus, et non magis ut conuertatur et uiuat [43 1Kb] ? Recole quod Deus Dei unigenitus pro salute tua inclinauit celos et descendit [44 1Kb] ; et ut te de luto fecis erigeret quodam artificio ineffabili, manendo quod erat, usque ad uagitus infantie, usque ad liuores et uulnera passionis se a sua maiestate deposuit.  Moyses quidem Aethiopissam duxit, sed in ea pellis nigredinem non mutauit [45 1Kb] . Te Filius Dei reperit multiplici peccatorum turpitudine denigratam, lacrymis suis et baptismo suo tandem et cruoris unda te lauit, et te sibi exhibuit gloriosam. Scis, nec ambigere potes, quantum sponso tuo sis inferior genere, specie, dignitate. Unde igitur tibi tantus et tam inestimabilis honor, quod te Deus sibi in sponsam dignatus est eligere, per quem omnia facta sunt, qui habet potestatem uite et mortis, rex celi et terre, splendor et imago substantie Patris [46 1Kb] , in quem desiderant angeli prospicere [47 1Kb] , cuius pulchritudinem sol et luna mirantur: creator et rector uniuersitatis, angelorum et archangelorum desiderium, Deus glorie et Dominus maiestatis?  Unde hoc tibi, quod te recepit sociam glorie, consortem regni, participem thalami, quem cum tetigeris casta es, cum cognoueris docta es, cum uideris beata, et cum frui poteris es gloriosa uel etiam ad momentum? Stat angelus Domini, qui secet te mediam, si alienum amatorem receperis, si erga eum tepuerit amor tuus, si te in modico indeuotam exhibueris, uel ingratam. Recole, quanta tibi fecerit Deus, attraxerit te ad thronum gratie sue, te denuo ad thronum glorie prouecturus, que non audebas de scabello pedum, aut de uenia cogitare.



CAP. XXu. Quod mandatum de dilectione frequenter inculcatur, nec cordibus nostris profundius infigitur.


Quam affectuose, quam sincere, quam suauiter, quam dulciter Deum diligere tenearis, Dominus per Moysen docet, dicens: Diliges Dominum Deum tuum ex toto corde tuo, et ex tota anima tua, et ex tota mente tua [48 1Kb] , hoc Dei preceptum exactissimam obseruantie necessitatem sibi habet implicitam. Potest equidem aliquis excusare, quod uigilare, ieiunare aut laborare idoneus non sit, sed nullus excusare se potest, quod amare non possit. De uirginitate datur consilium, non preceptum. Qui potest, inquit Dominus, capere capiat [49 1Kb] . Et Apostolus: De uirginibus quidem preceptum non habeo, consilium autem do [50 1Kb] . Charitas autem a Deo precipitur, ipsiusque preceptum fortiter et obnixe, et sub interminatione  penali, cordibus humanis indicitur. Mandauit equidem hoc mandatum Dominus custodiri nimis; et ut ipsum cordibus nostris altius quam clauum infigeret, uelut crebros ictus, sepius inculcauit prius ut diligeremus ex toto corde, postea subiungit quod ex tota anima, demum adiecit quod ex tota uirtute nostra. uide quia clauus aut stimulus est hoc preceptum. Nam sicut Salomon dicit: uerba sapientie stimuli sunt, et quasi claui in altum defixi [51 1Kb] . Nonne plusquam stimulus est, aut clauus sermo Dei uiuus, et efficax, et penetrabilior  omni gladio ancipiti [52 1Kb] ? Sane duritia cordis nostri hanc exigebat inculcationis instantiam, ut hoc preceptum ad nostrorum cordium interiora transiret; sicut duro stipiti clauus crebra percussione infigitur, donec interius adigatur. Expediebat etiam nobis, quorum corda mundanus amor infecerat, et interius anime latebras obtinebat, ut eiiceretur foras exsulans a corde nostro, ut in Deo maneret, et Deus in eo. Si quis totum cor suum habere confidat, cum Propheta de corde suo conqueratur, et dicat: Multiplicasti super capillos capitis mei, et cor meum dereliquit me [53 1Kb] . Et iterum sui cordis recuperationi congratulans: Inuenit, inquit, seruus tuus cor suum, ut oraret te oratione hac [54 1Kb] . Sepe in libro experientie legimus quomodo a corde nostro  relinquimur; nunc est nobiscum, nunc alibi, nunc auolat, nunc recurrit, et in sola lubricitate manens in nulla unquam sui soliditate subsistit. Quomodo igitur diligam toto corde, qui a toto corde meo excidi? Aut quomodo cor meum habere ualeo totum, nisi Deus ipsum fecerit meum? nichil equidem de corde meo habiturus sum, nisi Deus ipsum fecerit meum. Porro, si omnes affectus et intentiones ac motus mei cordis, Deo adiuuante, in ipsum dirigerem, fixumque in eo immobili deuotione tenerem: insuper et medullas anime mee, ille celestis ignis accenderet, de quo propheta commemorat: Ignem misit Dominus in ossibus meis et erudiuit me [55 1Kb] , liberum forsitan esset mihi toto corde diligere. Nunc  autem imperfectum meum uideant oculi tui, Deus, ut, si quantum debemus non datur nobis diligere, saltem quantum possumus diligamus. Si recolamus beneficia Dei, non ea tantum in quibus per carnis dispensationem uisitauit nos Oriens ex alto [56 1Kb] , sed quotidiana et fere continua, quibus nos in angustia et afflictione spiritus constitutos Pater misericordiarum assidue consolatur. Quis ei unum pro mille respondere aut rependere possit, qui tot miserationibus tot miserationes inculcans et ingerens, et in omnibus nobiscum magna faciens, tam crebris munificentiis obruit et confundit? Ut ergo cor nostrum totum in gratiam sue dilectionis alliciat, ut ab amore mundi nos prorsus auellat, cum amicus mundi sit inimicus ipsius, et hoc doceat nos sacra  eruditio, cor nostrum ad amorem suum paterna lenitate inuitat. Quod enim precipimur Deum diligere ex toto corde nostro, et ex tota anima, et ex tota mente, perinde est ac si nos instruat Deus diligere se dulciter, prudenter et fortiter.



CAP. XXuI. Dulciter diligitur Deus ex recordatione passionis.

Et quid dulcius quam iugis recordatio dispensationis illius per quem apparuit benignitas et humanitas Saluatoris nostri Dei? Super omnia, Christe Iesu, passio tua nobis te amabilem facit, ipsa propitiata est omnibus iniquitatibus nostris; effuso  enim sanguine sine culpa omnium culparum chirographa sunt deleta. Gratia tue cruci Iesu. Ipsa enim omnes cruciatus nostros euacuat: gratia clauis, qui nobis aperuerunt uiscera misericordie Dei nostri, in quibus uisitauit nos Oriens ex alto [57 1Kb] . O quam horrenda et insanabilis est plaga preuaricationis nostre, pro qua Dei Filium oportebat tot dura opprobria, tot et tam dira uulnera sustinere? Clamabat sanguis Abel ultionem de terra [58 1Kb] : clamabat sanguis Naboth [59 1Kb] , clamabat sanguis omnium iustorum, qui effusus fuerat super terram dicentium: uindica, Domine, sanguinem nostrum, qui effusus est super terram [60 1Kb] . Solus sanguis Christi clamabat reconciliationem et redemptionem populi sui; clamabat mors eius defunctis ad uitam, peccatoribus  ad indulgentiam, ad liberationem captiuis, perditis ad salutem. Ipse iugiter interpellat ad Patrem, ut pretium sui sanguinis et merces obedientie, quam Patri exhibuit, pro peccatoribus in redemptionem penitentium conuertantur. Teste quidem Apostolo: Deus Filium suum nobis propi tiatorem constituit per fidem in sanguine suo [61 1Kb] . Apostolus clausulam hanc, per fidem, circumspectissime posuit. Si enim fidem et fiduciam tuam iactes in liuores et uulnera crucifixi, et in tue salutis usum conuertis memoriam Dominice Passionis, erit sanguis ipsius pretium tue redemptionis. Mors eius tibi conuertetur ad uitam, suus dolor in gaudium tuum, sue angustie in tuas delicias, in  tuum honorem sua opprobria, et ut multiplicato fenore gratie obtineas salutem, quam operatus est in medio terre, tibi cedet in iucunditates eternas ipsius supplicium temporale. O fons misericordie Iesu, quem ad te diligendum non moueat, quod inter opprobria exprobrationum, inter mortis angustias tuarum miseriarum oblitus, sed memor tuarum misericordiarum, tam pie, tam opportune ad Patrem pro tuis crucifixoribus interpellas? Nam in extensione et transfixione corporis tui, cum iam figuratiuum medium euerteretur in ipsa hora incensi, cum iam uirtus holocausti celos aperiret, concuteret terram, et inferos spoliaret, et tu summus pontifex introire cum sanguine in Sancta sanctorum [62 1Kb] exaudiendus pro tua reuerentia, clamas:  Pater, ignosce illis, quia nesciunt quid faciunt [63 1Kb] . Quam dulcis erit diligentibus se, qui odientes etiam et occidentes se tanta et tam indebita, tam gratuita et stupenda benignitate preuenit!



CAP. XXuII. Quid sit diligere sapienter.

Quia amor tamen cordis totus est in affectu, ne sit nimium preceps, expedit ut sapientia et discretione regatur. Precipimur ergo Deum tota anima, id est sapienter diligere. Anima enim sedes est sapientie. Diligebat Petrus Dominum dulciter quidem, sed non prudenter, quia carnaliter; amor enim cordis ad carnalis affectus proprietates accedit.  Ideoque ipsum mori prohibebat, quoniam non sapienter sed dulciter, non discrete sed temere diligebat. Quia etiam discipuli dulciter quidem, sed imprudenter amabant, dictum est eis: Si diligeretis me, gauderetis utique, quia uado ad Patrem, quia Pater maior me est [64 1Kb] . Ac si diceret: Si diligeretis me prudenter, desiderabilis esset uobis ascensus meus ad Patrem, qui naturam humanitatis uestre mecum defero in Patris gloria collocandam.



CAP. XXuIII. Quid sit Deum amare fortiter.

Tertius amor zelo fidei et quodam affectionis feruore firmatur, et homini mentem suam ad Deum diligendum tota interiori uirtute consolidat, atque ad dura et dira toleranda pro Christo se in desiderio  celestium et temporalium contemptu constanter fortiterque conquadrat. Quia uero non diligebat Petrus ita prudenter, ut decebat, licet affectuose diligeret, increpatus est a Domino, uocatus est Satanas, eo quod aduersaretur omnium redemptioni, quam Christus in sui passione corporis disponebat [65 1Kb] . In quo etiam patet eum tunc diligere imprudenter, cum sola carnis affectione inductus propriam salutem et Christi gloriam retardaret. Sed nec dulciter, nec prudenter, nec fortiter diligebat, ubi negabat ad uocem ancille, qui se nunquam negaturum etiam pro periculo mortis euitande promiserat [66 1Kb] . Porro, ut triplex hic amor purgaretur, et firmaretur in Petro, ter, sicut credimus, est interrogatus a Christo, Petre, amas me? ut qui in  hoc triplici amore inuentus fuerat minus habens, imperfectum suum triplici confessione redimeret, et suppleret. Sic ministerio dispensationis amandus est dulciter, et ne de redemptionis nostre beneficio nimio presumamus, aut in aliquo diffidamus, diligendus est prudenter. Habita uero consideratione ad potentiam et gloriam resurrectionis, per quam fortiter de potestate tenebrarum nos eripuit, nobisque glorie portas aperuit, amandus est fortiter et constanter.



CAP. XXIX. Quod, sicut diligendus est Deus in beneficiis suis dulciter, sic in suis promissis prudenter.

Denique cum ex toto corde diligendus sit Deus in beneficiis suis, sicut in superiori tractatu perstrinximus; sic eum tota anima in suis promissis  amare tenemur. Ille quidem, qui ueritas est, qui saluare nos uult, et scit, et potest, promittit nobis requiem a labore, securitatem a timore, gaudium a merore, resurrectionem a morte, uitam eternam a transitu huius uite, promittit regnum celorum, refectionem in mensa Patris, promittit quod nec oculus uidit, nec auris audiuit, nec in cor hominis ascendit, que preparauit diligentibus se [67 1Kb] . Promittit insuper et se ipsum, sicut promisit ad Abraham patrem nostrum daturum se nobis [68 1Kb] . In omnibus promissionibus suis excitat desiderium nostrum, ut  ad ipsius promissiones, que omne desiderium superant, tota anime possibilitate curramus. Licet sine modo debeat esse ad hoc hominis desiderium, tamen ex defectu hominis in se recipit modum. Quod desiderium circa Dei promissiones modum excedat non habet hic excessus excessum. Et hec est impatientia commendabilis, dum spes que differtur, affligit animam [69 1Kb] , et amor ex desiderio iuge recipit incrementum. Dauid dilationem hanc impatientissime ferens: Quemadmodum, inquit, desiderat ceruus ad fontes aquarum, ita desiderat anima mea ad te, Deus [70 1Kb] . Apostolus etiam patientie impatiens: Coarctor, inquit, e duobus, desiderium habens dissolui et esse cum Christo, multo enim melius: permanere autem in carne necessarium propter uos [71 1Kb] .  Sponsa etiam desiderio sponsi ardenter et impatienter exestuans, atque celestium uirtutum sanctorumque precibus suos commendans affectus: Adiuro uos, inquit, filie Ierusalem, si inueneritis dilectum, nuntiate ei quia amore langueo [72 1Kb] . Et notandum quod amor, qui procedit ex desiderio promissorum, prius est anime. Nam in sanctorum desideriis de affectione anime frequenter exponitur ut est illud: Concupiscit, et deficit anima mea in atria Domini [73 1Kb] . Et iterum: Sitiuit anima mea ad te, Deus [74 1Kb] . Et in alio propheta: Nomen tuum, Domine, et memoriale tuum in desiderio anime. Anima mea desiderauit te in nocte, sed et spiritus meus in precordiis meis [75 1Kb] .



CAP. XXX. Quod Deus in iudiciis suis diligendus est fortiter.


Sicut autem ex beneficiis Dei procedit affectio qua Deum toto corde diligimus, ex promissionibus uero Dei desiderium surgit, quo mediante Deum tota anima affectamus, sic ex iudiciis Dei causam et initium habet amor, quo Deum tota uirtute totisque uiribus, id est fortiter et constanter amamus. Est autem iudicium Dei desiderabile, iuxta illud: Aspice in me, Deus, et miserere mei, secundum iudicium diligentium nomen tuum [76 1Kb] . Et est iudicium terribile, de quo dicitur: Non intres in iudicium cum seruo tuo, Domine [77 1Kb] . Ex hoc horrendo iudicio nemo Deum diligit ante se ipsum. Deus, inquam, iustissimo suo iudicio quibusdam hic miseretur, non miserebitur  in futuro. Quosdam autem flagellat tanquam iratus, ut ira et flagella ipsius afflictis in gloriam conuertantur. Dimittit illos in desideria cordis eorum, ut eant in adinuentionibus suis, ut iniquitatem iniquitati apponant. Et qui in sordibus sunt plus sordescant [78 1Kb] . De hac misericordia et ira hac Propheta loquitur dicens: Quis sapiens et custodiet hec, et intelliget misericordias Domini [79 1Kb] ? Et idem: Quis nouit potestatem ire tue, et pre timore tuo iram tuam dinumerare [80 1Kb] ? O quam magnificata sunt opera tua, Deus, nimis profunde facte sunt cogitationes tue.  uir insipiens non cognoscet et stultus non intelliget hec [81 1Kb] . Propterea prosperitas stultorum perdet eos [82 1Kb] . Quod si a Domino corrigantur, neque mundantur, nec emendantur; sed est mundatio eis sue destructionis occasio. Iuxta illud: Destruxit eos ab emundatione [83 1Kb] . Isti inter flagella Dei murmurant et blasphemant, et penis presentibus penas gehennales accumulant. Sancti uero, dum inter flagella, et flagella ipsius diligunt propter Deum, gratias etiam agunt Deo, de iudiciis eius se accusantes, et cum propheta dicentes: Omnia que fecisti nobis, Domine, in uero iudicio fecisti [84 1Kb] , quia peccauimus tibi; sed da gloriam nomini tuo [84* 1Kb] . Talibus conuenit illud propheticum: Exsultauerunt filie Iude propter iudicia tua, Domine [85 1Kb] . Sunt qui non solum iudicia Dei sustinent  patienter; sed ipsi se ipsos iudicant, et manum adiuuant flagellantis, accusant se, testificantur contra se, se ipsos iudicant, et proprie sunt exsecutores sententie. Iudicium Dei operatur patientiam in afflictis. Tribulatio enim patientiam operatur, patientia probationem, probatio spem; spes autem non confundit [86 1Kb] . Quomodo enim esset confusio, ubi est, quod omnem spem et fiduciam transcendit, eterne scilicet glorie certitudo? Sub hac exspectatione Propheta dicebat: Domine, in iudiciis tuis supersperaui [87 1Kb] . Et idem: Iudicia Domini uera, desiderabilia super aurum et lapidem pretiosum multum, et dulciora super mel et fauum [88 1Kb] . Cur ergo timebo in die mala? Consultius est hic puniri, hic uri, hic nos  accusando et iudicando torquere, quam incidere in manus Dei uiuentis [89 1Kb] , et in die tremenda damnationis eterne supplicium a terribili et inexorabili Iudice exspectare.



CAP. XXXI. Quod probatur caritas in obedientia mandatorum Dei.

Deus tota mente diligendus est in suis mandatis. uult etiam Deus ut tota mens hominis se inclinet ad obediendum, ut omnes sensus et affectiones suas impendat obseruantie mandatorum celestium obedire. Siquidem Deo obedire, est uoluntati eius per omnia consentire, et sic obediendo uiuere, quia uita est in uoluntate eius [90 1Kb] . Cum autem uoluntas Dei exprimatur in mandatis ipsius, nec Deum quis potest diligere, nisi eius diligat mandata. Est denique  probatio dilectionis ex mandatis Dei, si in eis meditemur, si secundum ea operemur, si in eorum exercitatione uersemur. Quod insinuans Propheta: Meditabor, inquit, in mandatis tuis, que dilexi [91 1Kb] , ecce sollicita meditatio. Et leuaui manus meas ad mandata tua, que dilexi [92 1Kb] ; ecce diligens operatio. Et exercebor in iustificationibus tuis [93 1Kb] ; ecce iustificans exercitatio. De meditatione scriptum est: Quod precepit tibi Deus, hoc cogita semper [94 1Kb] . Cogitentur siquidem mandata Dei quam sancta, quam  honesta, quam dulcia, quam salubria, quam iucunda, quam fidelia et confirmata in seculum seculi [94* 1Kb] . In eleuatione manuum sancta operatio designatur, cui iustus libenter insistit. Certus est enim, quod meritis eius eterna retributio exuberantissime respondebit. Iugis uero exhortatio luctam sibi habet annexam laboremque continuum. Iustus autem pugnat ut coronetur, recepturus ab eo requiem pro labore, qui fingit laborem in precepto [95 1Kb] . Est itaque probatio caritatis, utrum uera sit, si homo mandata dilexerit, si ea meditatione, et operatione, et operum exhibitione seruauerit, cui seruire regnare est. Mandatorum siquidem obedientia nullius est meriti, nisi ex caritate procedat, quia enim annexe sunt obedientia et caritas, ideo qui non  diligit, nec mandata custodit. Audi enim que ueritas dicit: Si quis diligit me, sermonem meum seruabit [96 1Kb] . Et adiunxit: Qui non diligit me, sermonem meum non seruat [97 1Kb] , manifeste insinuans, quod si quis diligit, obedit; si non obedit, non diligit. uera sane obedientia est uera obseruantia mandatorum Dei; propterea semper obedientia inseparabiliter caritati adheret. Propter quod scriptum est: Qui offendit in uno, omnium reus est [98 1Kb] . Quod in uno mandatorum breuiter exponi potest, ut de similibus censura similis habeatur. Huic mandato: Non occides [99 1Kb] ; ille qui diligit et non occidit, in dilectione obedit; qui uero non diligit, et non occidit, mandatum quidem ad litteram facit, sed non facit secundum mentem mandati, quia non diligit. Legem  enim facere non est uerba legis exterius sequi, sed mentem et intentionem obedienter implere. Quia ergo non est sincera obedientia, que ex uera dilectione non fit, non dicitur obedire, qui non diligit, licet non occidat, eo quod legem opere tantum, et non intentione pura custodiat. Charitas siquidem patiens est, benigna est [100 1Kb] , in quibus obedientia commendatur; non agit perperam, quia nichil contra conscientiam suam facit, non inflatur beneficiis Dei, non est ambitiosa, quia omnem respuit dominatum; non querit que sua sunt, sed que Christi uel sui proximi, imo etiam ablata non repetit; non irritatur, ad iracundiam subaudi; non cogitat malum, ut malum pro malo refundat; non gaudet super  iniquitate, subintellige alterius, eius enim iniquitas nulla est; omnia suffert patienter, omnia credit, omnia sperat dicta uel promissa a Deo, omnia sustinet [1 1Kb] obediendo humiliter. Qui ergo ex caritate obedit, legem mandatorum Dei adimplet; quam sine caritate alias omnino implere non potest, ideo ipsa est finis legis, mandatorum impletio et terminus perfecte consummationis iuxta illud: Omnis consummationis uidi finem, latum mandatum tuum nimis [2 1Kb] . Hec est testimonium conscientie nostre [3 1Kb] ,  hec est gloria nobis eueniens a Spiritu ueritatis. Spiritus enim ueritatis perhibet testimonium spiritui nostro [4 1Kb] , quod filii Dei sumus regenerati in spem uite per resurrectionem Iesu Christi ex mortuis; quam regenerationem Ioannes euangelista insinuans dicit: Scimus quia qui natus est ex Deo non peccat [5 1Kb] , quia celestis generatio, innouatio scilicet caritatis, eum seruat, id est caritas, per quam preuidit Deus eum fieri conformem imaginis Filii sui. Nam etsi Dauid proditioni adulterium homicidiumque adiecerit [6 1Kb] , licet septem demonibus Magdalena laborauerit [7 1Kb] , licet Petrus culpam apostasie incurrerit [8 1Kb] , non est tamen qui eos de manu Domini erueret. Charitas uite innouatio est, per quam crucifigitur et exterminatur in nobis uetus  homo, terrenus, carnalis et animalis. Sic ambitiones et concupiscentie, mala opera, praua desideria caritate omnia noua faciente euanescunt, nunc autem si qua noua creatura est, in ipsa uetera transferunt.



CAP. XXXII. Item de dilectione proximi, et progressu eius.

Charitas nunquam otiosa est, semper in alterum se porrigit, uel in proximum, uel in Deum. Natura nimirum caritatis est et amare et uelle amari; sicut non potest non ardere, sic non potest caritas non amare. Amor siquidem ignis est, et amare ardere est. Ignem, inquit Dominus, ueni mittere in terram [9 1Kb] . Ignis semper ad exteriora se porrigit, et  incendens alia interius in se crescit. Sunt equidem homines amantes se, et suis seruientes desideriis, hi mortui sunt uiuentes. Sicut scribit Apostolus [10 1Kb] de uidua, que in deliciis uiuens mortua est. Proprium amorem, seu primatum, Apostolus reprehendens: Erunt, inquit, homines se ipsos amantes [10 1Kb] , ita solliciti circa propriam curam, ut de proximi necessitate non curent. Dilectio sane sese transfundit in alium, quia esse solitaria dedignatur, et ideo uult communicari alii ne sit sola. Quia ergo illo summo et beatissimo dono, cum illud obtinuerimus, unusquisque pro sua capacitate fruetur; capaciores autem erunt omnes simul, quam singuli, si per se censeantur, procul dubio cumulatior erit illa felicitas.  Siquidem plene habere quis non potest, nisi habere possit in altero. uerum habere, uel suum facere bonum alterius non poterit, nisi bona alterius in eo dilexerit. Sed nec bonum in altero diliget, nisi alterum ipse amet. Congrue igitur secundo precepto diuine legis auctoritas nos informat: Diliges, inquit, proximum tuum [11 1Kb] . Ceterum, quare Deus summa nostra beatitudo fructus est in se et in nobis, atque in proximo, ideo ipse ex toto diligendus est tibi, ut diligas eum ex toto corde tuo et ex tota anima tua, et ex omni uirtute tua [11* 1Kb] . Propterea,  quia de felicitate proximi tantum gaudebis, quantum de propria, recte subiungitur: Diliges proximum tuum sicut te ipsum [12 1Kb] . Duo ergo nobis diligenda sunt ad fruendum, Deus et proximus, dissimiliter tamen. Deus, ut eo fruamur in se ipso et propter se ipsum; proximus, ut ipso fruamur in Deo et propter Deum. Proprie autem dicimur frui Deo, proximo uero improprie, licet Apostolus ad discipulum suum dicat: Ita, frater, te fruar in Domino [13 1Kb] . Cum autem scriptum sit: Deum nemo uidit unquam [14 1Kb] ; Deus autem, qui lucem habitat inaccessibilem [15 1Kb] nostris cordibus sepe aliquantulum sue lucis clementer infundit; cumque de illo scriptum sit: Domine, apud te est fons uite, et in lumine tuo uidebimus lumen [16 1Kb] ; ipse nichilominus  est flumen, cuius impetus letificat ciuitatem Dei [17 1Kb] . Ipse per Isaiam dicit: Ecce ego declino in uos ut flumen pacis, et ut torrens inundans glorie gentium [18 1Kb] . Et que est hec ciuitas, quam fluminis impetus letificat [19 1Kb] , et que a uoluptatis et glorie torrente potatur, nisi eorum communio, quorum unum cor et animam unam facit Deus [20 1Kb] , in glutino caritatis. Diliges, inquit, proximum tuum sicut te ipsum [21 1Kb] ? Ac si dicat: Dilige consortem nature tue, qui tibi futurus est consors glorie mee. Dilige te ipsum in altero, agnosce te in imagine mea, et propter me misericorditer age cum proximo tuo, ne tibi apud me misericordie aditum intercludas. Quocirca Deus bonorum nostrorum non indigens, nobis delegauit  pro se fratres et proximos nostros, quibus quasi eius uicariis beneficia impendamus, que si egeret eidem exhibere uellemus. Quomodo quis Deo, qui nullo eget, et quem uidere non potest, impendet misericordiam, si fratri qui indiget, et quem uidet, compassionis affectum non exhibet? Prius equidem se diligebat homo propter se, et erat carnalis hic amor. Prius autem quod animale, deinde quod spirituale [21* 1Kb] . Ideo autem est hic carnalis amor, quia nemo carnem suam odio habuit [22 1Kb] . Porro ne de cetero hic amor latius euagaretur in malum, apponitur ei frenum temperantie, et indicitur ei preceptum, quatenus consortem nature sue diligat, ut se ipsum. Quantum ergo uoluerit homo se ipsum diligat, dummodo proximum in mensuram eiusdem dilectionis  admittat. Exigit autem amor proximi idem uelle, idem nolle. Item Deum diligere, Deum petere, et in omnibus secundum Deum mutuis uoluntatibus consentire.



CAP. XXXIII. Quando ratione proximi debeat omnium plena esse communio.

Est equidem in uera proximi caritate plena communio. Siue enim aliquid, quod deceat communicari, quis habeat, uel non habeat, tamen caritas illud habenti et non habenti communicat.  Quod enim habet, commune facit aliis, et amat in aliis, quod non habet. In aduersis etiam specialiter habet locum uoluntatum communio, per quam efficitur uterque unius necessitatis; ut cum unus patitur, et alius condoleat. Gratia siquidem Domini nostri Iesu Christi et caritas Dei et communicatio sancti Spiritus [22* 1Kb] istos mutue communionis affectus operatur in nobis. Nec enim caritas sine communione est, nec sine communione Spiritus sanctus. Charitas autem diffunditur in cordibus electorum per Spiritum sanctum qui datus est eis [23 1Kb] .



CAP. XXXIu. Quod summa communio sit in S. Trinitate.

Summa quidem communio, aut potius unio in sancta Trinitate est, et ab ea quasi de fonte luminis  in homines beneficium communionis emanat. Nimirum non est Deus singularis, aut solitarius, quia trinus est unus; nec decebat solitarium esse, aut sue beatitudinis consortem non habere. Cum ergo Pater et Filius et Spiritus sanctus sint una uita, una essentia, eorum communis est uita, essentia, et natura. Est autem uita de uita, essentia de essentia, natura de natura, Filius a Patre, et Spiritus sanctus ab utroque. Filius uita est, qui dicit: Ego sum uia, ueritas et uita [24 1Kb] . Cumque ipse uita sit, in se uitam habet a Patre. Sicut, idem inquit, Pater habet uitam in semetipso, sic dedit et Filio uitam habere in semetipso. In sancta Trinitate tanta est communio, ut sapientia, potentia, eternitas, et  omnia que pertinent ad Trinitatis essentiam sint unum, nec illi unioni preiudicet distinctio personarum. Sic ergo quidquid Filius habet a Patre, totum hoc habet cum Patre. Splendor enim est glorie, et figura substantie Dei [25 1Kb] , et imago ipsius. Sicut autem Filius uita est a Patre, sic Spiritus sanctus uita est ab utroque, ipse eorum amor, amborum nexus et eterna communio. Pro hac ineffabili communione per quam Pater et Filius et Spiritus sanctus, sunt eadem uita, eademque essentia, dicit Filius ad Patrem: Pater mea omnia tua sunt, et tua omnia mea sunt [26 1Kb] . Item Ioannes: Pater diligit Filium, et omnia dedit in manum eius [27 1Kb] . Rursum ueritas dicit: Pater diligit Filium, et omnia demonstrat ei que ipse facit [28 1Kb] .



CAP. XXXu. Quod sancta communio a Deo emanet in angelos et homines.


De hac ineffabili unione, de qua Filius dicit: Ego et Pater unum sumus [29 1Kb] , emanauit quedam communio amoris in angelos, in qua per Filium et Spiritum sanctum firmati sunt, sicut scriptum est: uerbo Domini celi firmati sunt, et spiritu oris eius omnis uirtus eorum [30 1Kb] . Propterea in eis est idem uelle, idem nolle; ideo amantur singuli a singulis, et a singulis uniuersi; ad instar communionis angelice diffusa est Dei caritas in hominum cordibus  per Spiritum sanctum [31 1Kb] . Sic enim Dominus per Ielem quandoque promisit: Effundam, inquit, de spiritu meo super omnem carnem [32 1Kb] . Huius Spiritus communicatio procedit in hominum corda, ut que propria sunt unius, fiant aliis ex caritate communia. Quod B. Petrus insinuans ait: Unusquisque sicut accepistis gratiam ad alterutrum administrantes [33 1Kb] ; si quis loquitur, sicut sermones Dei; si quis ministrat sicut ex uirtute, quam administrat Deus, ut in omnibus honorificetur Deus. Ab hoc ineffabili fonte summe et indiuidue Trinitatis deriuationem accepit ista communio, et in unitate Spiritus, fidei, et baptismi Ecclesia primitiua fundata est, sicut Apostolus breuiter tangens: Unus, inquit, Spiritus, una fides, una anima, unum baptisma [34 1Kb] .  In hac autem communicatione Spiritus, fidei et baptismi erat multitudinis credentium cor unum et anima una. Ecce intima unio cordium et identitas uoluntatum; nec qaisquam eorum que possidebat aliquid suum esse dicebat, sed erant eis omnia communia; diuidebatur autem singulis prout unicuique opus erat [35 1Kb] . Sed quid sibi uolunt, ista communio et ista distributio? Nam distributio rem distributam ei cui datur appropriat; communio uero, habere aliquid proprium detestatur. Porro caritas uitium proprietatis abhorrens, que distribuuntur non uult esse propria, sed ut in communionem transeant distributa. Testimonio siquidem Apostoli: Diuisiones gratiarum sunt, et diuisiones ministrationum  sunt, et diuisiones operationum sunt. Unicuique datur manifestatio Spiritus ad utilitatem [36 1Kb] ; unusquisque proprium donum habet ex Deo, alius quidem sic, alius uero sic [37 1Kb] . Facit autem caritas, ut quod unusquisque proprium accepit, non sibi, sed Deo, sed proximo acceperit, ut non suam, sed Dei gloriam, non suam, sed utilitatem proximi ex Dei munere querat. Charitas enim non querit que sua sunt [38 1Kb] , sed que Iesu Christi, aut in Iesu Christo proximi sui. uides oculo fidei, quod in illa sacratissima Trinitate una est uirtus, una est essentia, que tribus personis communis est. Persona enim a persona propria notatione discernitur, et beneficium communionis, aut potius unionis impendit, quod solus Pater est Pater, uel solus Filius.  Filius est enim Pater non sibi, sed Filio, cui de sua substantia genito dedit uitam habere in semetipso. Facit ergo caritas, ut omnia sint inter proximos communia, et tamen singulis propter proprias necessitates propria sunt conferenda subsidia. Quod enim unusquisque sic recipit, a communionis beneficio non recedit. Habent enim et sibi alii quod habent, imo alii minus, amplius sibi. Intelligant ergo homines, quidquid recipiunt ex dono gratie celestis, non suum sed omnium esse. Timeant sibi obesse, quod eis a Deo inditum est, nisi faciant in  commune prodesse. Eis enim gratia obest, si aliis per eos non prodest. Quod si communicant gratiam, transferunt eam in Dei gloriam. Propterea quicunque communicat donum Dei, ei dabitur et abundabit. Et is uere habet id quod habet, ei uero qui sic non habet, et id quod uidetur habere, auferetur ab eo. Gratia siquidem Dei homini data est in creditum, et in causam mutui transit; accipientem enim obligat Deo et proximo, Deo ad exhibendam gloriam, proximo ad gratiam communicandam. Hic est iustus, qui miseretur et commodat [39 1Kb] . Homo uero delinquit, si contra pactum dati et accepti, seu crediti et mutui uenire presumat. Scriptum est enim: Mutuabitur peccator et non soluet [40 1Kb] .



CAP. XXXuI. Quod non est communio bonorum ad malos.


Huic fonti, huic sancte communioni non communicat alienus. Auarus enim aut cupidus, seu quisquis est fidei Christiane contrarius, diuisus est. Qui autem dona Dei communicat, indiuisos ad proximum conseruat affectus; iste ut columba et turtur, Abraham ex precepto Domini diuidente uaccam et capram, atque arietem, et ponente utrasque partes altrinsecus nullam recipit sectionem [41 1Kb] . Sit ergo proximi ad proximum indiuidua communionis affectio, sic tamen ut nunquam sit ibi assensus in malo. Sic diligatur proximus, ne laudetur in desideriis anime sue [42 1Kb] . Quicunque peccatorem in hoc diligit, proximum bene odit. Nam, sicut prediximus, non est proximi uera dilectio, si non fundetur et  firmetur in Christo. Christus equidem ipse est communionis nostre uinculum, firmans inter nos Spiritus unitatem in uinculo pacis [43 1Kb] . Et qui, iuxta uerbum Iob [44 1Kb] , facit pacem in sublimibus suis ipse est pax nostra, que fecit utraque unum [45 1Kb] . Consilio itaque B. Petri [46 1Kb] mutuam in nobismetipsis caritatem studeamus habere, quam sincera beneuolentia foueat, quam simulatio non adumbret, nec suspicio interrumpat. Hanc hominum cordibus Christus imprimit et exemplo confirmat. Hoc est, inquit, preceptum meum, ut diligatis inuicem, sicut dilexi uos [47 1Kb] .



CAP. XXXuII. Quod ex mutuo membrorum nostrorum obsequio in amorem proximi erudimur.

Illud etiam in proximi dilectione notetur attentius,  quod ipsa natura corporis nostri ad mutue caritatis obseruantiam nos informat. Multi enim unum corpus sumus, alter uero alterius membra [48 1Kb] . Unus autem Spiritus uniuersa membra uiuificat, eorumque compages mutuis obsequelis et alterna compassione conciliat. Oculus non solummodo sibi uidet, sed dirigit gressus pedum. Os non solum sibi comedit, nec stomachus sibi soli digerit; sed utrumque communi utilitati membrorum deseruit. Lingua, si quod membrum leditur, molestiam illius compassionem suam faciens, ledentem redarguit, dicens: Quid me ledis? Cor de communi utilitate sollicitum  consilia membris omnibus profutura disponit. Manus que nec famulari quandoque membris abiectioribus erubescunt, se in usum publice utilitatis exercent. Quod si manus una casu aliquo forte ledat alteram, illa que lesa est, non repercutit, nec se erigit in uindictam. Manus autem, que ledit, quasi se ipsam accusans remedia meliora, que potest, lese sorori apponit, et ex humilitate, ex sollicitudine sua sibi indulgeri postulat, et omnem suspicionem malitie studio sollicite compassionis eliminat. Si manus oculorum obsequio uibratum in aliud membrum senserit gladium imminentem, ipsa suum minime discrimen attendens, plus alii quam sibi timens gladium excipit: et, ut alii parcatur, ipsa non sibi parcit. Sit ergo in nobis lex illa communionis,  que in membris nostris scripta est, ut unus Spiritus nos omnes quasi unum corpus uiuificet, ut per ueram cordium unionem maneamus in Deo, et Deus in nobis, quatenus omne corpus per nexus et iuncturas membrorum et compagines crescat in mensuram etatis plenitudinis Christi.



CAP. XXXuIII. Quod ex precepto Dei tenemur diligere inimicos.

Inter proximos diligere precipimur inimicum, et precedentibus aduersari uidetur: Habere odio inimicum [49 1Kb] ; quod mirabili artificio caritatis dispensatio diuina decreuit; ut scilicet, uoluntas hominis, que prompta est in odium inimici, mandate dilectionis imperio refrenetur, et que nimis erat preceps ad diligendum amicum, censura diuine legis,  que inimico indicit odium, temperetur. De uirginitate, de eleemosyna, de humilitate, de possessione dimittenda et danda pauperibus, de uisitandis infirmis, et de aliis operibus misericordie consilium habemus a Domino, et de his, licet indictam quandoque necessitatem non habeant, retributionem exspectamus eternam. uerumtamen de inimici dilectione certo et expresso sententie decreto Dominus in Euangelio nos astringit, ita quod si quis inimicum non diligit, diuine legis preuaricator existit. Diligite, inquit, inimicos uestros, et benefacite his qui oderunt uos, et orate pro persequentibus et calumniantibus uos, et modum mercedis adiungens: Ut sitis, inquit, filii Patri uestri qui in celis est [50 1Kb] . Summa  bonitas Deus est, in cuius amore uim tue uoluntati facere te oportet, ut sicut solem suum facit oriri super bonos et malos [51 1Kb] ; ita eodem oculo gratie amicum et inimicum pro Christo respicias. Si amicum diligis, quia te amat, lex amicitie hoc exigit; si amicum pro Christo amas, hoc accedit ad meritum. Sed tanto differentius et eminentius mereris gratiam Dei, si tue pro Christo imperans uoluntati, inimicum diligis propter Deum. Audi quid ueritas in Euangelio dicat: Si diligitis eos qui diligunt uos, quam mercedem habebitis? Nonne et publicani hoc faciunt [52 1Kb] ; sed et urse et leones et lamie circa suorum  dilectionem nature inseruiunt [53 1Kb] . At si Christi discipulus es aut professor, malefacientibus benefacere, et maledicentibus benedicere, et orare pro persequentibus te oportet. Exigit enim ordo celestis iustitie et diuine regula equitatis, ut qui iam illuminati sunt a sole iustitie, orent, ut eorum illuminentur aduersarii, et qui tenebre sunt, fiant lux in Domino, iuxta orationem Prophete dicentis: Quoniam tu illuminas lucernam meam, Domine, illumina tenebras meas [54 1Kb] . Paulus dicit: Nemini malum pro malo reddentes [55 1Kb] , nec maledictum pro maledicto [56 1Kb] . Christus, teste B. Petro, pro nobis passus nobis reliquit exemplum ut sequamur uestigia eius [57 1Kb] . Ipse pro suis crucifixoribus exorauit: Pater, inquit, ignosce illis, quia nesciunt quid faciunt [58 1Kb] . Hec uestigia  secuti sunt Iacobus et Stephanus [59 1Kb] , quam plures etiam alii, qui inter angustias mortis occisores suos totis precordiis anime sibi astrinxerunt amplexibus intime caritatis [60 1Kb] . Ille siquidem quem tuum reputas inimicum, sibi et non tibi inimicus est. Sibi obest, et non tibi; nocere hunc estimas, et ipse ad innocentiam te promouet. Scriptum est enim [61 1Kb] : Abel non esse potest quem Cain malitia non exercet. Si malum pro malo, maledictum pro maledicto retribuis, ius in causa propria tibi dicis, teque in re tua iudicem faciens, eum cui omne iudicium dedit Deus Pater [62 1Kb] , qui dicit: Mihi uindictam et ego retribuam [63 1Kb] , quantum in te est iudicandi atque retribuendi potestate destituis. Tuis ergo pro  Christo inimicis illum amorem exhibeas, quem te diligentibus exhiberes. Licet enim hoc tibi graue prima facie uideatur, colliges tamen ex hoc amore dulcissimos uite fructus. Nouum quidem preceptum est, a quo emanat ista dilectio. Nam, cum ueteris legis edicto precipiamur amicum diligere, et habere odio inimicum [64 1Kb] , noue legis censura constringimur inimicum diligere, non umbratice nec simulatorie, sed opere et ueritate [65 1Kb] . Ideo legislator non contentus dicere: Diligite inimicos uestros, sed aperte insinuans uoluntate et opere diligendos, adiecit: Benefacite his, qui oderunt uos [66 1Kb] . Et item: Si esurierit inimicus tuus, ciba illum; et si sitit, da illi potum. Hoc enim faciens carbones congeres super caput eius [67 1Kb] . Caput interioris hominis, est ratio; nec, ut  ego puto, alias aliquis adeo crudelis est, qui ad collata beneficia non mitescat, qui ad proximi beneuolentiam odium odio non habeat, qui cogitationes caritatis quasi carbones ignis remoto calore iracundie non accendat. In eo itaque qui te molestius inquietat, dilige imaginem Dei nature consortem, et sic peccatum eius odio habeas, ut diligas peccatorem. Hoc est enim odium perfectorum: Perfecto, inquit, odio oderam illos [68 1Kb] . Recole caritatem Ioseph ad fratres impios [69 1Kb] , Moysi ad populum rebellem [70 1Kb] , Dauid lugentis persecutores grauissimos Saul  et filium parricidam [71 1Kb] . Et licet euangelicus legislator Christus prius promulgauerit huius dilectionis decretum, multi tamen Patres antiqui, eius gratia inspirante, humiliter obseruantiam coluerant.



CAP. XXXIX. Quod secundum diuersos hominum status in dilectione diuersi sunt gradus.

Illud autem dignum annotatione censemus, quod in proximi dilectione ordo et gradus eorum, qui diliguntur aut diligunt, sepius uariatur. Constat enim quosdam aliis preesse, quosdam subesse, alios uero cesse; quosdam etiam prodesse, aliis uero obesse. His omnibus necesse est iudicium discretionis adesse. Superior quidem debet inferiorem corripere, et si necesse est ad uirtutis opera districte  compellere; sit tamen in correptione dilectio, et exhibeatur in coactione compassio. Si uero inferior in ordine suo legitime conuersetur, ut ad meliora conscendat, moueri potest, urgeri non potest, nisi salutaribus monitis et exemplis; maxime si superior ad hoc inferiorem anhelare cognouerit proprio desiderio uoluntatis. Ad inferiorem pertinet consilium in dubiis a superiore petere, reuerenter assistere, supplicare deuote, humiliter obedire, equalis suo equali honesta suggerere debet: in letis aut tristibus congratulationis uel compassionis affectus impendere, eius utilitati uel necessitati succurrere, se mutuo fouere sanctis collationibus, et honore inuicem preuenire, eum qui prodest, id est amicum tenetur  amicus in precordiis anime et uisceribus caritatis amplecti. Eum uero qui obest, id est inimicum, sustineat patienter, errata clementer indulgeat, diligat eum et impendat illi necessaria propter Deum. Si autem diligendus est proximus, ut ratio habeatur ad illum caritatis affectum, qua supra te diligis Deum. Nam si Deum non diligis, nec proximum diligis, nec te ipsum. Cum ergo proximum tenearis diligere sicut te ipsum, scias quod ex dilectionis mensura, qua diligis Deum, potes estimare, quantum proximum diligas uel te ipsum. Porro, qui Deum non diligit, nec se. Si autem non diligit se, nec proximum sicut se. Ideoque ex dilectione Dei potes, quam habes ad te et proximum dilectionem, certa estimatione metiri.



CAP. XL. Si licita est dilectio, que pro utilitate aliena patitur anime detrimentum.


Illi autem enormiter errant, qui sic arbitrantur unumquemque proximum diligendum, ut duos plus quam unum diligere teneantur, et ex numero proximorum diligendi quantitas censeatur. Sane non dicitur: Diliges proximum quantum te, sed sicut te, nec ex multiplicitate proximorum multiplicanda est affectio caritatis. Sic enim centum aut omnium uniuersitatem tenerer diligere supra me, quod omnino  rationi obuiat et saluti humane. Quam enim estimationem dabit homo pro anima sua? uel quid prodest ei, si etiam ad salutem eternam lucretur uniuersum mundum; sue uero patiatur anime detrimentum [72 1Kb] ? Nec uidetur huic sententie aduersari, quod Moyses supplicans pro populo Isrel dicit: Domine, aut dimitte eis, aut dele me de libro tuo [73 1Kb] . Et illud quod Apostolus ait: Optabam aliquando anathema esse a Christo pro fratribus meis secundum carnem [74 1Kb] . Moyses enim quasi materno affectu populum diligebat. Mater autem paupercula, si non alias intromittatur ad desiderabiles sibi cibos, nisi foris filium derelinquat, quid diceret, nisi aut mecum admittas filium meum, aut utrique interdicas introitum? Affectum quidem Moyses prodidit  quem habebat ad populum, sed consilium non expressit. Sic etiam Apostoli uerba ex affectu potius quam ex consilii iudicio censeantur. Quidam hoc uerbum sic intelligunt, quod scilicet Apostolus optabat pro fratribus suis anathema esse a Christo, id est a secreto meditationis, ab orationis instantia et contemplationis arcano. Nam pro fratrum salute quodammodo separabatur a Christo, qui cum orando et contemplando uacaret et uideret quam suauis est Dominus [75 1Kb] , ad mundi strepitum, et ad labores seculi rediens, quodammodo auellebatur a Christo. Sane nullus aliquo precepto, uel aliqua ratione tenetur, salutem anime proximi perditione anime sue aut corporis eius liberationem citra spem  perpetue salutis proprii corporis interitu procurare. Quod enim precipimur pro fratribus animas ponere ad uite contemptum, non ad anime, pro qua Christus mortuus est, pertinet detrimentum. Sic enim pro fratribus animam ponere, non est animam perdere, sed saluare. Proinde his qui morte propria temporali dominos suos a morte redimunt, recte quidem hoc faciunt, si potius salutem anime sue, quam liberationem alieni corporis in causa constituunt. Cum enim conscientia sua eis dictet, quod dominis fidem suis debeant exhibere, uidetur etiam consonum rationi, quod sue uite corporali uitam dominorum debeant anteferre. uerum si pro captanda potius gloria, quam pro fide seruanda tali se discrimini obiecerint, egerunt temerarie; quia in sola fama populari  mercedem sui sanguinis posuerunt. Dilectionis itaque causa et maxime pro salute multorum potest quilibet salubriter morti suum corpus exponere. Ut enim pro salute totius mundi sue patiatur anime detrimentum, nec potest ratio nec amoris regula tolerare. Animam suam perdere est recedere a dilectione Dei, carere uisione illius, et sententiam perpetue damnationis incurrere.



CAP. XLI. Quod delectabilis et necessarius est fructus in exercitio istorum affectuum ordinato.

Sic ergo proximus diligatur, ut secundum exigentiam meriti, aut dignitatis ipsius unus alteri preferatur,  et in amoris exhibitione certi ordinis mensura seruetur. Propterea secundum gradum, modos et ordinum status unicuique dilectionis censura distribuat, quod ei debemus. Ad cuius rei euidentiam exemplar in anima diligentis quasi in arca Ne de imputribilibus lignis, id est de sanctis compacta uirtutibus assignemus et tristega, et mansiunculas, ut inimicos et amicos, extraneos et familiares in sinu cordis iuxta singulorum dignitatem et ordinem collocemus. Bestias itaque bestiali scilicet crudelitate grassantes persecutores scilicet nostris receptaculis inferioribus deputemus. Quia uero sunt mansiuncule exteriores his, de hoc hominum genere, qui foris sunt exteriora concedimus. Illis uero qui nobiscum eiusdem fidei professione censentur, nequaquam ab  interiori mansione repellimus, locum istis assignamus superiorem reptilibus et iumentis; his scilicet, qui terrena sapiunt [76 1Kb] , aut qui uentri aut libidini seruientes in stercoribus ut iumenta putrescunt [77 1Kb] . Talibus exhortationis consilium, flagellumque correctionis impendemus et pre inferioribus. Sed post superiores uiuendi subsidia indulgemus, in quibus his qui proximitate nature, uel humanitate officii, uel beneficio nutriture nos tangunt, interiora committimus: interiora ceteri non merentur. Sunt qui nec bestias feritate, nec pecudes ferocitate, nec reptilia terrenorum desiderio imitantur, sed nec statum humane firmitatis aliqua uirtute transcendunt. Inter istos autem quanto quis nobis est aut carne  coniunctior, aut gratia mortali acceptior, tanto sit nobis ad anime precordia et sinum caritatis interior. Sane locus predictis eminentior uolatilibus cedit. Isti pennis uirtutum supra hominem transcendentes tanto sunt in arca Ne specie altiores, quanto eos credimus Deo familiarius inherentes. Inter quos illi, quos affectio nobis arctius in glutino caritatis uniuit, secretius in nostri pectoris arca et suauius reconditi exactissima cordis beneuolentia foueantur. His omnibus preeminet quidam gloriosior locus cui huius arce fabricator et rector speciosus forma pre filiis hominum [78 1Kb] , splendor et figura substantie [79 1Kb] Dei Patris presidet, omnesque ceteros ordines ineffabili claritate serenans attingit a fine usque ad finem fortiter, suauiter uniuersa disponens [80 1Kb] . Ipse huius  spiritualis arce latitudinem ad unum sue dilectionis cubitum lineari dimensione traducit; ipse pre omnibus, ipse in omnibus nostros affectus in se dirigit; ipse in habitaculo cordis nostri et superiorem et inferiorem sibi locum exigens in se ipso diuitias glorie sue nobis indefessa et indeclinabili bonitate proponit.



CAP. XLII. De diuersitate affectuum, ex quibus et usus dilectionis estimatur et fructus.

Iuxta hanc ordinum uarietatem et graduum diuersi formantur affectus, a quibus motum et usum dilectio mutuatur. Ad expressiorem uero notitiam affectuum,  ex quibus dilectio nascitur, proficit, exercetur, uidendum quid sit dilectio, qualiter in caritatem transeat, uel ab ea degeneret, aut in sue natiuitatis informitate subsistat. Iudicio et estimatio quorumdam, dilectio est quedam uis anime rationalis appetitiua rerum, quas sibi quis eligit ad fruendum. Et licet hec uis anime naturaliter in se sit quoddam bonum, homo tamen pro sui libertate arbitrii uel bene utitur hoc bono per gratiam adiutus, uel hoc bono abutitur per iustitiam derelictus. Illius itaque bonus usus bonum amorem et hominem commendabilem facit. Usus enim uersatur in tribus, in electione, in motu et statu. Electio est, ex deliberatione, motus ex desiderio et actu, fructus pensatur ex utilitate et fine. Deliberationis  equidem est discernere inter amara et dulcia, inter delectabilia et aspera, inter Creatorem et creaturam, inter temporalia et eterna. Precedit ergo electio rei, quam quis desiderat ad fruendum, ex illa electione mouetur animus ad desiderium, ut cum adeptus fuerit, quod elegerit, fruatur eo, id est cum delectatione utatur. Sic est electio amoris inchoatio. Motus desiderii actus; finis uero siue utilitas, fructus. Si ergo mens id ad fruendum elegerit, quod oportet, et ad appetitum eius moueatur, ut decet, eodemque fruatur, ut debet, tam dilecta electio, tam competens motus, tam salubris et desiderabilis fructus merito caritatis appellatione censetur. Sic electione caritas inchoatur, exercetur motu,  fruitione perficitur. uerum si animus eligat imprudenter, moueatur indecenter, turpiter abutatur, ex istis cupiditas oritur, inualescit atque perficitur. Habes itaque duos fontes boni, et mali duas origines seu radices. Omnium enim bonorum radix est caritas; omnium que malorum radix est cupiditas [81 1Kb] . Porro is, cui deliberatio cir cumspectior, intelligentia purior, oculus rationis acutior, considerans quantum homo alii creature precellit, quod quidquid desiderabile est in mundo perplexius hominem inuoluit miseriis, quam promoueat ad beatitudinis statum, metiens sue per omnia priuilegia dignitatis: uidet quam salubriter homini lex diuina precipiat ei soli seruire, cui seruire regnare est, et illud solum appetere, in quo solo summa beatitudo est. Indignans ergo diuitiis,  aut deliciis temporalibus, auaritie, idololatrie, pecunie, ei duntaxat deuotam exhibet obsequelam, de quo Scriptura sacra precipit, dicens: Dominum Deum tuum adorabis, et illi soli seruies [82 1Kb] . Quia igitur intelligit homo, quod tanta, tam sancta, tam sublimis et preeminens sit diuina natura, ut sola possit hominem beatum facere, eum sibi specialiter eligit ad fruendum, cui deberi merito uidet obsequium singulare. Sic Dei dilectio inchoatur, sic promouetur exercitio desiderii, ut tandem in usum desiderii conuertatur. Ponit itaque lex diuina, et in corde hominis scribit primum de dilectione, preceptum: Diliges, inquit, Dominum Deum tuum [83 1Kb] .



CAP. XLIII. De motu ad desiderium.


Porro qualiter in electione rerum, que pretendunt umbratilem felicitatis imaginem, quosdam exagitat spiritus uertiginis et erroris, iam delibauimus; restatque diligentius aperire qualiter et quibus adminiculis ad electionem appetendorum animus moueatur. Fit enim motus uel intus ad desiderium, uel foris ad actum. Ad desiderium, cum scilicet quodam interno appetitu mouemur et allicimur ad fruendum; ad actum uero mouemur, quando ad exterius agendum quadam amoris affectione compellimur. Et notandum quod amor a quibusdam uel intensius excitatur ad desiderium, uel ad actum, que cursum amoris dirigunt, eique formarum uniuersitatem pro uaria sui qualitate  prescribunt. Sunt autem duo precipue, que mouent et excitant animum ad desiderium et ad actum, eisque species diuersas imprimunt, affectus et ratio nimirum. Aliquando enim amorem affectus tantum, aliquando ratio uel ad actum exteriorem uel ad interiorem stimulat appetitum. Affectus est erga aliquid quedam animi spontanea dulcisque ac suauis inflexio. Affectuum unus est spiritualis, alius rationalis, alius irrationalis, alius officialis, alius naturalis.



CAP. XLIu. De spirituali motu, qui duplex est.

Spiritualis est, quando Deus occulta immissione gratie et inspiratione, uel alicuius uerbo, seu  exemplo, aut correctionis paterne flagello aliquem ad diligendum quod honestum et salubre est, inuitat ac desiderium uite correctionis inspirat. Est etiam spiritualis econtrario, quando in eum, quem Deus reprobat, fieri permittit immissiones per angelos malos. Sic miser ad illicita defluit. Sicut de quibusdam propheta commemorat: Spiritus fornicationis decepit eos [84 1Kb] . Nisi fallor Amnon filius Dauid maligni spiritus immissione resolutus affectu noxie uoluptatis [85 1Kb] , in proprie sororis exarsit amplexus, domumque tanti patris contaminans incestu, fratris in se gladium prouocauit, futurique denique parricidii, quo patrem suum infelix Absalon regni cupidus infestaturus erat, occasionem et materiam seminauit.



CAP. XLu. De rationali motu.


Rationalis affectus est, qui ex aliene uirtutis consideratione procedit. Hic affectus audita quandoque triumphali martyrum passione, audientium corda quadam suauissima deuotione perfundit. Qui enim audiens in B. Pauli memoria pericula fluminum, pericula latronum, et cetera que longum est enarrare [86 1Kb] : insuper uocem fortis athlete, uocem uirtutis, hominem in omnibus institutum per omnia in eo, qui ipsum confortat, paratum satiari et esurire, et abundare, et penuriam pati, paratum alligari in Ierusalem, et animam ponere pro fratribus suis, desiderantem  dissolui et esse cum Christo [87 1Kb] ; quis, inquam, hec in anima sollicita commemoratione describat, et non moueat eum quedam grata et suauis affectio? Quis recogitans uerba constantie in B. Laurentio, beatoque uincentio, ceterisque martyribus quasi scintillantia de corde ignito, et non accendatur erga eos suauissimus amor et prompta deuotio? Hic affectus inter Dauid et Ionathan suauissimi amoris primitias consecrauit, ac socialis uinculum gratie, nunquam paterna commutatione soluendum grauissimo federe mutue caritatis innexuit. uisa namque immutabilis probitatis in adolescente constantia, qua loricatum gigantem puer inermis prostrauerat [88 1Kb] , quod aliis fuisset inuidie seminarium, fuit in Ionatha uirtutis augmentum.  Anima ergo Ionathe testimonio Scripture colligata est anime Dauid, et dilexit eum Ionathas quasi animam suam [89 1Kb] . Hunc ipse iehsu misericorditer in se transformans affectum intuitus adolescentem, qui ei uirtutes suas annuntiauerat, ut ait euangelista [90 1Kb] , dilexit eum. Huic affectui contrarius est irrationalis, qui comperto alicuius uitio, aut artificio turpi, aut philosophia inanissima, aut stultitia in re militari audacia alios ad indebitum illius amorem inclinat, et quod mirabilius est multis, quia prodigi sunt aut linguosi, seu detractores Deo odibiles, aut scurrilitatis aut secularis ineptie sectatores, hoc affectu plurimum fauoris et applausus accommodat.



CAP. XLuI. De officiali affectu.


Officialem censemus affectum, qui obsequio conciliatur, aut donis. Moyses equidem, cum Pharaonis nequitiam declinaret, memorabili officio sibi sacerdotis Madian conciliauit affectum [91 1Kb] , cuius filias uirgines, licet alienigena, uiriliter a pastorum improbitate protexerat; admiratusque beneuolentiam adolescentis eumdem non solum sibi amicum, sed et generum fieri postulauit. Ceterum, cum rex Dauid fugeret a facie Absalon [92 1Kb] , Berzelai Galaadites eum officiosissima deuotione suscipiens ipsius et muneribus excitauit affectum, qui eiusdem animo adeo perseueranter inhesit, ut rex inter precepta testamentaria filio suo Salomoni tante munificentie recompensationem statim de hac uita migraturus  indiceret [93 1Kb] .



CAP. XLuII. De naturali affectu.

Est etiam naturalis affectus uiri ad coniugem, matris ad filium, hominis ad domesticum sanguinis sui. Nemo enim carnem suam odio habuit [94 1Kb] , et non potest mater obliuisci infantis, ut non misereatur filio uteri sui [95 1Kb] ; et qui suorum, et maxime domesticorum curam non habet, fidem negauit, et est infideli deterior [96 1Kb] . Hoc affectu ducti Patres antiqui narrantur astrinxisse suos posteros sacramentis, ut non alienis,  sed in patrum sepulcris eorum corpora sepelirent [97 1Kb] , ut quorum anime fuerant glutino caritatis unite, corpora etiam unirentur beneficio sepulture. Matris affectum censuit sapiens Salomon in duarum meretricum disceptatione gladio explorandum. Cumque delato ense diuisionem pueri regis prudentia decreuisset, matrem prodidit naturalis affectus. Sic cessit affectui, que improbitati non cesserat, et que laborauerat ne proprio pignore frustraretur, supplicauit ut potius inimice tradatur. Obsecro, inquit, date huic infantem uiuum, et non occidatur [98 1Kb] . E diuerso, que materne pietatis expers se ipsam obfirmauerat in iacturam alterius, Nec mihi, inquit, nec tibi sit, sed diuidatur [99 1Kb] . Porro naturalis affectus in pectore sancti Ioseph fratricidali  preponderauit iniurie qui [100 1Kb] , cum fratribus dispensatoria seueritate crimen explorationis impingeret, uidens eos sera satis penitentia de fratris proditione torqueri, secutus affectum, auertit se parumper ab eis, et prorupit in fletum. Hunc a piis uisceribus Dauid nec filii persecutoris abrasit immanitas; a quo cum ipse quereretur ad mortem, iniurie oblitus et memor nature, misit qui eius obuiarent insanie, se patrem in omnibus exhibens, persecutionem filii homicide dissimulans: Seruate, inquit, mihi puerum Absalon [1 1Kb] . Hunc ipse Saluator in se miserabili compassione transfudit affectum, dum uidens ciuitatem que ipsius metropolis erat, et ex qua illi patres fuerant secundum  carnem, naturali pietate commotus futurum eius deplorauit excidium [2 1Kb] . Reor etiam, quod Paulus naturali compunctus affectu optabat quandoque anathema esse a Christo pro fratribus suis secundum carnem [3 1Kb] .



CAP. XLuIII. De carnali affectu.

Affectui naturali plurimum affinis est carnalis affectus, qui bifariam diuiditur. Frequenter enim alicuius hominis, non uirtus pensatur aut uitium, sed quadam exterioris hominis habitudine motus ad diligendum aliquem intuentis animus inclinatur. uerbi gratia, si forma elegantior, si sermo urbanior fuerit, si competentior habitus, si maturus incessus. Hec in Moyse adhuc puero adeo gratia relucebat [4 1Kb] , ut contra tyrannicum Pharaonis imperium,  quo masculos Hebreorum occisioni decreuerat, tribus mensibus a suis parentibus seruaretur, sicut Apostolus ait, eo quod uidissent elegantem infantem [5 1Kb] . Expositus denique periculo mortis elegantia forme illius pietatem filie Pharaonis illexit. Qui adoptatus in filium magnus effectus est coram seruis omnibus Pharaonis. Est etiam alius carnalis affectus, qui animum hominis ad desiderium noxie uoluptatis emollit. Hic Dauid ambulantem in solario domus sue ad speciem Bethsabee preuenit incautum  [6 1Kb] , preuentum dissoluit, obruit dissolutum, et quem in aliene uxoris damnabilem animauit amplexum, quodam contrario motu in proprii militis crudelem armauit interitum. Hic affectus sapientiam Salomonis absorbuit [7 1Kb] , carnalique libidine dissolutum in spiritualis fornicationis barathrum detestabilis idolorum cultura deiecit.



CAP. XLIX. Quod affectus sine consensu, multum nec prodest, nec obest.

In omnibus istis affectibus circumspecta moderatione utendum est. Cum enim sint quedam origines, uel radices amoris eis excitati, nec multum utile, si boni, nec exitiabile, si mali sunt, estimamus. Non est enim affectus amor, sed amoris origo. Nam in anima spirituali quem primo loco  posuimus, plerique in sui perniciem sepius abutuntur, et per hunc ultimum carnalem scilicet, quamuis ceteris suspectior habeatur, iustissimi homines ad probationis meritum titillantur. Quocirca non his affectibus moueri utile uel noxium iudicamus. Quando enim hi affectus mouent animum, aut uisitatio aut tentatio est, si citra consensum animi adhuc ista in sua informitate subsistunt. Porro si secundum suos affectus moueatur animus desiderantis, iam ibi plena est ipsius consensio uoluntatis. Consensio aut occulta est, et uersatur interius, aut manifesta et usque ad actum exterius exercetur. Utrum autem secundum predictos affectus mens humana moueri debeat ad amandum, qualiter, et  quanta moderatione, sequentia plenius declarabunt. uerum, quia duo quasi amoris incentiua et curricula diligendi posuimus, affectum scilicet, et rationem, expedit ut, causa maioris euidentie, de motu rationis aliquid memoremus. Mentem etenim, quam ad Dei proximique dilectionem nullus affectus excitat, plerumque ratio mouet tanto sacratius, tanto securius, tanto defecatius, quanto nichil est rationali amore prestantius.



CAP. L. Quod rationalis affectus tripliciter excitatur.

Ratio siquidem, ut ad sui desiderium Conditoris animum excitet torpescentem, tribus innititur argumentis, necessitati nostre, utilitati nostre, Dei autem dignitati. Suadet ratio Deum esse diligendum, quia hoc nobis est necessarium, quia commodum,  quia dignum; necessarium, ne damnemur, commodum ut saluemur, dignum, qui ipse prius dilexit nos, et recompensatio huius dilectionis a nobis exigitur. Cum Deus sit summum bonum, sine quo nichil bonum, necesse est ut desideretur qui bonorum nostrorum non eget, et cuius beneficiis continue indigemus. Si ergo ratio ad Dei dilectionem animum mouere inceperit, prosequitur negotium suum; sciens non posse obtinere quod desiderat, nisi preceptis eius ad probationem uere dilectionis obediat. Quia uero pensat ratio, quantum nature nostre consortem non solum propria deliberatione, sed ex preceptione diuina diligere  teneatur, inclinat propositum suum, ut proximo consulat, et beneficium quod sibi uellet impendi, exhibens in eo sui Creatoris imaginem recognoscat. Cum autem omnis proximus, aut amicus nobis sit, aut non inimicus, uel etiam inimicus: amicus iuuando uel consulendo, non inimicus non nocendo, inimicus officiendo; uides quod amicus est ex sanguine uel ex gratia, non inimicus ex innocentia, inimicus ex iniuria. Ut ergo homo se amico impendat, tria proponit ratio; ut non inimico subueniat, duo; ut inimico succurrat, unum. Triplici enim ex causa debetur proximo beneficium, ex natura, ex officio, ex precepto. Ex natura, quia homo uel forte domesticus est. Ex officio, quia beneficus et amicus. Ex precepto, quia proximus, licet inimicus.  Amplectitur enim ratio Dei preceptum, quo diligi precepit inimicum. Talis ex ratione diligens, licet affectum in hac dilectione non habeat, caritatis tamen meritum non amittit.



CAP. LI. Quod rationalis affectus tripliciter excitatur.

Porro cum ordo caritatis et regula diligendi hoc exigat, ut non diligat homo quod diligendum non est, diligatque quod diligi debet, non eque aut similiter diligat, que inequaliter, aut dissimiliter diligenda sunt, subtiliter et caute censeo distinguendum inter duos amores, qui ex affectu et ratione procedunt. Proponantur enim homines duo, quorum unus sit tranquillus, suauis, hilaris, sapiens et urbanus, qui sue mortalitatis fauore omnium  sibi conciliet amorem; sit alter honestate maturior, prouectior, sed austerior uultu, fronte tristior, sermone seuerior. Ut illum diligat, mouetur intuentis affectus; ut hunc diligat, urget ratio et caritatis intuitus. Sciens id itaque homo animum suum ad aspectum illius quadam amoris suauitate perfundi, ad istius uero intuitum cor proprium inclinari, perplexus est, et ueretur ne spiritum oporteat fines excedere caritatis. Ceterum, cum aliquem diligere inceperim, quia eum credebam sancta et morali suauitate conspicuum, si eum in aliquo uitiosum inuenero, quedam penitudo incipit absorbere inchoate dilectionis affectum, et ex uitio fit mihi contemptibilis, quem uirtutis opinio fecerat gratiosum.



CAP. LII. Similitudines inter affectum amoris et appetitum cibi uel desiderium uerbi.


Ponamus ergo duplicem anime esse cibum, uirtutem scilicet ac uitium, ut sit alter cibus utilis, alterque noxius. Exterior autem hominis austeritas uel benignitas quasi duo uasa, alterum rusticanum, alterum uero urbanum, in quibus duo ministrantium cibaria censeantur. Cibus equidem utilis in uasis plerumque deformibus scienter sumitur; noxius autem nec in pretiosis admittitur. Euenit etiam, ut cibus uilior ob uasis decorem quandoque iucundius admittatur; pretiosissimus autem ob terrorem uasis uel non acceptetur uel cum ratione sumatur,  Sic in homine austero et graui quandoque placet durior habitudo, que ex eius uirtute procedit, et in alio, qui ad mores compositus est, displicet ex uitio eius urbana iucunditas, quamuis prius fuerit dilectionis occasio. Pone iterum quod ueritas, uirtus, suauitas uirium estimetur, nimia uero morum seueritas quasi sermo incompositus et rusticanus, exterior autem hominis beneuolentia quodam placore condita sit quasi sermo eloquentior et efficacior ad mouendum. uides quod ut in suaui colloquio non est suauitas admittenda, sic in duro rusticoque sermone, non est ueritas aspernanda. Expressa similitudinis forma, nec in homine blando exterius et accepto placet uitium; nec in homine duro et seuero uirtus, cum uertatur in tedium.  Quod si uterque uera et salubria persuadere noscatur, illius oratio etiam in crudo et indigesto sermone ingratanter admittitur, et in alterius assertione prouida et ornata, sententia salubris cum suauitate recipitur. Potest utique tam dissuta et diuulsa esse, atque inepta oratio, ut licet utilitatem in se plurimam habeat, tedio tamen audita res afficiat. Denique ut in iuuenili etate solet eloquentia esse uiuacior, hilarior, expeditior, ita et in senectute grauior, circumspectior et omnino maturior; nec hilaritas eius in dissolutionis uitium transit, nec istius matura grauitas, uitium nimie austeritatis incurrit. Amatur igitur aliquis ex solo affectu, ubi aliquem diligendum ex exteriore habitudine arbitramur; ubi uero sola uirtus causa diligendi est,  ex sola ratione diligimus. Quod si ratio et affectus in una uoluntate conueniant, hic tertius amor erit pre ceteris quadam prerogatiua precipuus. Primus affectus dulcis est, sed periculosus; secundus durus, sed fructuosus; tertius ex affectu et ratione securus. Ad primum sensus ex parte dulcedinis mentem allicit, ad secundum ratio manifesta compellit, in tertio ratio ipsa ex affectione dulcescit.



CAP. LIII. Ex dilectione discernuntur affectus.

Ex precedentium serie colligere potes, quod si in his, que eligimus ad fruendum peruersa electio fuerit, peruersa erunt ea, que ex electione sequuntur, ut talis amor non caritatis nomine sed cupiditatis merito censeatur. Potest preterea electio et ipsa sana esse, motus tamen interior exteriorque  peruersus. Poterit denique et electio et motus qui in desiderio est, ex ratione procedere; motus uero qui in actu est, poterit et electionem et interiorem motum corruptione sua peruertere. Pone enim, quod aliquis Deum eligat ad fruendum, et in fructu aliquid carnale constituat, sicut fingunt fabule Iudeorum, quod in uita futura epulis et carnis uoluptatibus affluent, et quod carnes Behemoth in illa deliciarum affluentia nunquam deficient; electio quidem commendabilis erat, sed bonitatem illius exspectatio desiderii perniciosa contaminat. Sicut autem hic interior motus desiderii electionem reprobabilem facit, ita quandoque et actus exterior; ut si ad fructum uite sacrificiis  gentilium, aut Iudeorum ceremoniis, uel superstitione aliqua uenire contendit. Porro si sit electio sana, desiderium competens, actus commendabilis, sequitur hic amor regulatus, nec exorbitauit a limite caritatis. Erit itaque affectuosa, discreta et fortis ista dilectio, ut dulciter et prudenter, ac perseueranter rei dilecte adhereat, dulcedine sua uincat quidquid dulce uel concupiscibile in hac uita contra uersutias Satane, et contra tentationes occultas consilium discretionis opponat, fortitudine uero contra persecutiones insurgat.



CAP. LIu. Sicut in dilectione Dei, sic in dilectione proximi electio locum habet.

Circa proximi dilectionem eadem fere notanda sunt. Nam si electionem illius amoris aliquod desiderium  turpe uel actus reprehensibilis subsequitur, restat ut ipsius electionis integritas uioletur. Illudque considerandum est, quod Deum diligendo, nobis consulimus, et non Deo. Deus enim bonorum nostrorum non eget. In dilectione uero proximi, quia ope mutua indigemus, expedit ut in his que ad necessitatem corporis et salutem anime spectant, nobis inuicem consulamus. Quanto circa hec erit quisque feruentior, tanto in caritate perfectior. Hunc etiam amorem, nunc affectus, nunc ratio mouet. Quocirca diligenti consideratione notandum est, qui affectus et in quantum ab homine sit sequendus. Sane spiritualis affectus, qui ex diabolica suggestione procedit, irrationabilis etiam et carnalis, quos uitiosos esse nullus ambigit, non  solum non sequendi sunt, sed a nostris cordibus radicitus eruendi. Proinde spiritualis affectus, qui ex Deo est, modis omnibus excitandus est, et salubriter promouendus.



CAP. Lu. Qui actus noster non sit celebrandus post affectum spiritualem.

Porro hoc affectu nostrum expedit desiderium feruentius excitari. Excitandus est etiam eodem affectu noster actus, sed secundum hunc ordinari non potest. uoluntas enim bene operandi, quanto feruentior, tanto fructuosior semper erit. Sed si operationem nostram hic affectus ordinet, erit inordinata operatio, quia metas corporee possibilitatis excedit. Cum enim corpus hoc lutee qualitatis sit, ex sua fragilitate passionibus diuersis obnoxium,  uim feruentis affectus ferre non sustinet. Ideoque nisi actus exterior aliquo moderamine temperetur infecto negotio quod assumpsit deficiet aut succumbet. Nimirum affectus modum nescit, uires corporis non metitur, et quodam impetu irruens in dilectum, solum id meditatur, quod appetit, quod graue, quod arduum, quod molestum, quod impossibile, quod denique peremptorium presentis est uite dulcissima illectus delectatione non sentit. Proinde quidam omnem in hoc affectu modestiam ignorantes, suique impetum desiderii precipitanter et importune sequentes debiliores sunt quam sanctiores, dum ipsa uoluntas affectu immoderatiore oppressa tepescit. Et qui pro suarum  dispensatione uirium ad omnium passionum iniurias suum animum conquadrare debuerat, conuertitur in die belli, et ubi uictoria ex uirtute pendebat, ibi ex sua temeritate succumbit.



CAP. LuI. Quod secundum rationalem affectum noster actus quandoque dirigendus est, sed non semper.

Rationalis affectus, qui ex aliene uirtutis contemplatione oboritur, ceteris perfectior est, quibus ad dilectionem proximi excitamur. Nec modicum uirtutis indicium est amor ipse uirtutis, et in maximum cedit meritum emulatio carismatum meliorum. Quod desiderium nostrum, siue motus interior secundum hunc dirigatur non arbitror arguendum, imo commendabile reputatur. Si quis  presentiam eius desiderat cuius instruitur uerbo, cuius gestu et habitu eruditur, cuius informatur exemplo, sed in actum, queso, non transeat ille motus, ut quis corporaliter propter hoc longa interminatione uexetur. Quos itaque corporaliter adire non possumus, uideamus oculo cordis, et eos sanctarum affectionum brachiis amplectamur. Quanto enim dignius est celum terra, tanto spiritualis uisus elegantior corporali. In iure siquidem ciuili possessio animi possessione naturali, id est incubatione corporali prestantior est; nec enim ita facile amittitur et per ipsam nec dominium usu capiendo acquiritur. Christus denique spiritualem fidei tactum a Maria exigit, dum eam a tactu prohibet corporali [8 1Kb] . De hoc tactu uel uisu fidei dicit  Paulus: Et si cognouimus Christum secundum carnem, sed iam non nouimus [9 1Kb] . Thomas ex infidelitate mittit manum in latus dextrum et in fixuras clauorum Christi, sed per fidem melius et fructuosius tangit dicens: Dominus meus et Deus meus [10 1Kb] ; ac si dicat: Gloriosius est Christum nunc uidere per fidem, quam uidisse in carne mortalem. Illa uero presentia precipue consideranda est, quam exspectamus in cohabitatione celesti. Si autem sanctorum eternam desideramus presentiam, expedit ut sancte et iuste et pie in hoc seculo conuersemur. Et ista quidem sanctorum presentia corporalis desideratur utiliter, nec semper utiliter queritur. Ideoque hunc actum, non affectus, sed ratio moderetur.  Gratissima erat Antiochenis Pauli ac Barnabe presentia corporalis, quorum doctrina, collatione et disputatione firmabantur in fide. Audientes tamen a Spiritu sancto: Segregate mihi Barnabam et Paulum in ministerium, quo uocaui eos, quanquam repugnaret affectus, preualuit ratio, et imponentes eis manus dimiserunt eos [11 1Kb] .



CAP. LuII. Quod officialis affectus, licet sit periculosus, tamen commendabilis est interdum.

Sequitur officialis affectus qui, licet admittendus sit, tamen periculose admittitur. Dignum siquidem est, et consonum rationi, ut uicem rependamus, a  manu obsequenti officium, gratias largienti. Illud tamen summe cauendum est, ne illectus obsequio, uel muneribus delinitus in uitio faueas uitioso. Nec mihi de illis sermo est, qui diligunt munera, sequuntur retributiones, qui iustitiam uenalem habentes non hominibus sed muneribus fauent. De iis quidem loquimur, qui prius amauerunt hominem, quam munera eius; non hominem propter munera, sed munera propter hominem dilexerunt. Et hic tamen suspicioni locus est, ne sit uitiis eius consentaneus, dum eius obsequiis timet esse ingratus. Quorcica diligenti consideratione perspiciendus est status illius qui diligitur, ut si tanti sit meriti, qui dilectionis affectu sit dignus, transeat officialis affectus in rationalem. Et quem ob exhibita diligebamus  beneficia, incipiamus diligere ob uirtutem. Tali enim modo quo quandoque diligebamus rationabiliter, sed non dulciter hominem austerum et grauem, si se nobis exhibuerit munificum et benignum; qui prius placebat, sed non sapiebat; se uelut in desiderium nostrum suaui affectione refundit.



CAP. LuIII. Quis modus debeat esse in naturali affectu.

Quis autem modus in affectu naturali seruandus sit de cetero prosequamur. Sicut hunc affectum non admittere impossibile est, sic eum non sequi summe uirtutis est. Domestica siquidem parentum affectio refrenatur, dum electus discipulus a parentis  sepultura retractus, audit a Domino: Dimitte mortuos sepelire mortuos suos; tu autem uade et annuntia regnum Dei [12 1Kb] . Naturalis affectionis quedam portio est amor sui. Nemo equidem se ipsum odio habuit [13 1Kb] et tamen: Qui uenit ad me, ait ueritas, et non odit animam suam, non potest meus esse discipulus [14 1Kb] . Et item: Qui uenit ad me, et non odit patrem et matrem, non potest meus esse discipulus [15 1Kb] . Sed cum Apostolus contrarium dicere uideatur, ut scilicet censeatur infidelis fideique transgressor, qui suorum et maxime domesticorum curam non habet [16 1Kb] ; quid in tanta contrarietate dicemus? Sed inter istos amores distinguitur, ut licet homo erga se et suos naturali moueatur affectu,  hunc modum tamen ratione moderetur. Quod enim hic affectus ex carne sit, perhibet Apostolus, dicens: Nemo unquam carnem suam odio habuit [17 1Kb] . Hunc tamen affectum circa se, et circa parentes, et circa uitam propriam, in quibus solet esse pronior, Dominus interdicit: Qui non odit, inquit, patrem et matrem, adhuc autem animam suam, non potest meus esse discipulus [18 1Kb] . Amoris autem modus secundum rationem apostolica auctoritate indicitur, qui suorum et maxime domesticorum curam non habet, fidem negauit, et est infideli deterior [19 1Kb] . Nam amor iste rationem sequitur potius quam affectum,  ut in domestico natura pensetur, aut necessitas, seu estimatio meritorum. Quod autem affectus erga se, et erga parentes motum illiciti amoris insinuet; ex uerbis Apostoli colligere potes, qui ad Timotheum scribens: Scito, inquit, quia in nouissimis diebus instabunt tempora periculosa, et erunt homines se ipsos amantes, cupidi, elati sine pace, criminatores, incontinentes, tumidi et proterui, uoluptatum amatores magis quam Dei [20 1Kb] . Hic enim affectus mollia suggerit et suauissima, quod delicatum, quod tenerum et iucundum; quod uero arduum, quod asperum, quod utile, quod honestum refugit et abhorret. Utrumque amoris motum secundum affectum et secundum rationem Saluator breui sermone distinguit: Qui amat, inquit, animam  suam perdet eam. Qui odit animam suam in hoc mundo, in uitam eternam custodit eam [21 1Kb] . Hic amor affectionis est, hoc odium rationis. Propterea dicit sanctus quidam [22 1Kb] : Si male amaueris tunc odisti, si bene oderis tunc amasti. Qui enim amat secundum affectum, utique odit, quia qui diligit uentrem, odit animam suam. Qui uero odit secundum affectum, secundum rationem diligit. Ideo uero additur, in hoc mundo, ut fiat maior affectus expressio. Quidquid enim in hoc mundo est, testimonio B. Ioannis, aut concupiscentia carnis est, aut concupiscentia oculorum, aut superbia uite [23 1Kb] . Qui ergo secundum affectum amat animam suam, eam in hoc mundo utique amat, quia in concupiscentia  carnis, uel in concupiscentia oculorum, aut superbia uite, que omnia ex affectu procedunt.



CAP. LIX. De diuersis causis affectuum.

Et notandum quod alius est amor in Deo, alius propter Deum. Amatur quis propter se quando uirtutes eius hominem excitant ad amandum, et iste nec propter Deum nec in Deo diligitur. Si tamen amor iste diuinam bonitatem ex gratiarum actione respiciat, iam causa huius amoris est non affectus, sed ratio. Et licet non diligatur specialiter propter Deum, salubriter tamen exercetur a Deo. Inimicus autem, quem ratio et diuini precepti auctoritas suggerit diligendum, non meretur diligi propter se, sed diligitur propter Deum. Sic alios propter se, ut iustos, alios in Deo ut amicos,  alios propter Deum, ut inimicos, diligere certa ratione tenemur. Expedit ergo, ut hic naturalis affectus in omnibus et per omnia rationis moderatione ducatur; ut si prius mollis dulcisque sit, ex se aliquantulum indurescat beneficio rationis. Patriarcha Ioseph prius erga fratres naturalem lacrymis protestatus affectum, ut a proditionis crimine purgarentur, eis notam explorationis imposuit [24 1Kb] . Saluator etiam ciuitatem Ierusalem prius intima compassione deplorauit, et post impendium naturalis affectus, calamitates quas pro suis iniquitatibus meruerat, sustinere predixit [25 1Kb] . Proximos  itaque salubriter affectu naturali complectimur, si honesti sunt; si uero laborare aliquo uitio cognoscuntur, instemus correctioni ut, sicut distinximus in officiali affectu, discernatur subtiliter, ne aliquo consensu alieni uitii maculetur.



CAP. LX. Quod unus affectus quandoque mutatur in alterum.

Euenit autem plerumque, quod unus affectus terminatur, aut mutatur in alterum, et qui a uirtute cepit originem, habet frequenter exitum uitiosum. Erat uirgo in partibus nostris nominatissima in abstinentiis, in orationum instantia, in lacrymis, in uigiliis, disciplinis. Cepit eam uir sanctus diligere uirtutis obtentu et tante opinionis obtentu, cepit eam uisitare nuntiis, uenerari muneribus, recreare  colloquiis, cepitque amor mutuus inter eos mutuis feruere obsequiis; sic amor cui prestabat causam honestas, cepit ex mutua liberalitate uigere, subitoque in officialem affectum transiit, qui ex sola prodierat ratione. Denique hic affectus dum se familiarius ad quedam blandimenta porrexit, cepit ex naturali et officiali affectu carnalis ille, qui ceteris perniciosior est, latenter obrepere. Audiuimus quosdam summe perfectionis et probatissime opinionis qui, dum adolescentes pudicos et omni uirtute conspicuos in ulteriorem familiaritatem uirtutis amore et rationis intuitu admisissent propter officia cum sedulitate circa eos exhibita, cepit rationalis affectus degenerare in alium, prius in officialem,  postea in carnalem deprauatus affectum. Et qui prius secundum rationis arbitrium modum dilectionis ordinauerat, captus in oculis suis, semper in huiusmodi aspectu licet causali uel transitorio motu illicito titillabat. Consultius ergo est, ut inspecta etate uel sexu sinus proprie mentis prouida circumspectione claudatur, ne ad uerba familiaria, uel inania blandimenta permittatur defluere. Nam in quantumlibet perfectis et sanctis, unus affectus in alium latenter et subito insensibiliter atque tam perniciose quam prodigiose mutatur.



CAP. LXI. Quod affectus sepe contrarii sunt et se oppugnant.

Illud considerare oportet, quod ipsi affectus frequenter inter se alienantur, et inuicem se oppugnant.  Alter alterum a corde hominis eliminare nititur, ut homo uaria in uota diuisus et perplexus inter ambigua fluctuet in se, ignorans de duobus contrariis, quid potius eligatur. Summa igitur cautela utendum est, ne ab inferiore affectu superior et excellentior expellatur. Abraham iussus a Domino filium immolare contra naturalem affectum, nequaquam obduruit [26 1Kb] ; sed cum naturalis ei misericordiam suggereret in filium, spiritualis eum ad obedientiam excitarat in Deum. Duo illi affectus in sancti uiri pectore compugnabant; ipse tamen Deum filio pretulit, et affectum naturalem spirituali posthabuit.  Optimus adolescens Ionathas [27 1Kb] , cuius animam anime Dauid rationalis affectus glutino caritatis unierat, non prodidit in iniuriam patris consilium, quo Dauid morti addixerat; sed rationalem affectum naturali discrete preposuit. Nec mirandum, si amici gratiam paterne crudelitati preposuit [28 1Kb] , qui propriam, sicut publice putabatur, iniuriam pro amico immutabili uirtute contempsit. Ipse etiam Dauid, cum de eius filio parricida populus uictoriam reportasset, prius professor naturalis affectus officialem naturali preposuit, depositoque luctu, uictori populo qui pacem fecerat in Isrel, gratulabundus occurrit [29 1Kb] . Saluator etiam affectus naturalis intuitu, quo nemo unquam carnem suam odio habuit [30 1Kb] , cum clamasset ad Patrem, ut calix mortis transiret ab  eo, si fieri posset, eumdem spirituali, per quem Patri erat obediens, pro sua gratia et pro nostra salute submisit dicens: uerumtamen, non sicut ego uolo, sed sicut tu [31 1Kb] . Proinde ratio hec generaliter in his affectibus obseruetur, ut ille, quo mens humana excitatur in Deum, ceteris omnibus preponatur; deinde rationalis officiali, officialis naturali naturalisque carnali.



CAP. LXII. Quod delectabilis et necessarius est fructus in exercitio istorum affectuum ordinato.

Se ergo in affectibus istis prouida circumspectione anima rationalis exerceat, et sentiat de Domino in bonitate et simplicitate cordis sui, seque cellam uinariam ignisque diuini receptaculum tanta uigilantia studeat exhibere, ut in die bona Domini, et in  hora beneplaciti eius, cum audierit uocem Spiritus, et uelut sibilum aure tenuis sanctum susurrum, offerat affectionem puram fidelemque intelligentiam, ut spirituales fructus quasi de ligno uite colligere mereatur. Sunt autem fructus, teste Apostolo, caritas, gaudium, pax, patientia, longanimitas, bonitas, benignitas, mansuetudo, fides, modestia, castitas [32 1Kb] . O felix anima, si beneuolentiam eius et inspirationem gratie celestis suamque circa te presentiam tibi certis liceat indiciis experiri! Tanget enim te quedam in ipsius recordatione suauitas, afficieris noua et inexperta dulcedine, ut quasi abstracta et a te prorsus aliena exsultes quadam amenitate celesti. Faciunt autem statim sue presentie fidem, quod  omnes tui sensus hilarescunt, serenatur intelligentia, tua desideria incalescunt, et aspiras in amplexus illius, quem tenere te sentis, et uereris, ne elabatur, et ideo quantum potes non quantum uis, ipsum quodam delectabili nexu intime caritatis astringis. Iste est, o anima! dilectus tuus inuisibiliter, misericorditer et dignanter accedens, ut excitet te, ut se tibi inspiret in sinu tui amoris, tibi se insinuet, ut tuum accendat desiderium, ut illuminet interiores oculos, ut inflammet affectum, sicut primitias  non plenitudinem sue dulcedinis, non ad satietatem, sed ad degustationem tibi exhibet; ut qualicunque experientia probes quam dulcem, quam suauem, quam iucundum, quam delectabilem se tibi prebeat, cum apparuerit gloria eius, cum eum uideris reuelata facie coronatum diademate Patris sui, quem nunc adoras in diademate sue matris. Hec est sobrietas sobria tamen. Unde Apostolus: Siue uiuimus, siue morimur [33 1Kb] , Deo sobrii sumus [34 1Kb] ; hec sola ebrietas uino caritatis efficitur, sicut Sponsus in Cantico amoris insinuat dicens: Comedite, amici, et bibite, et inebriamini [35 1Kb] . In uita presenti panem lacrymarum in sudore uultus sui comedit [36 1Kb] , anima militans Deo; post exitum huius uite non pascetur pane doloris, quia iam non erit dolor, nec labor, quia  priora transierunt [37 1Kb] ; sed amatorio poculo reficietur et inebriabitur, iuxta illud: Et calix meus inebrians quam preclarus est [38 1Kb] . De hoc etiam calice credo Isaiam dixisse: Ad te quoque, filia Edom, uenit calix, et inebriaberis [39 1Kb] . Inebriabitur ergo ab ubertate domus Dei, bibens uinum merum et nouum in regno Patris Christi. Interim autem bibit uinum suum cum lacrymis in mensura, donec rex introducat eam in cellam uinariam, uel ipsam sibi cellam efficiat [40 1Kb] , et in ea ordinet caritatem. Illa siquidem nunc diligens, sed nondum dilectionis fructum percipiens, et in solis affectibus se exercens, non dicit, uulnerata caritate ego sum; sed ad angelos atque animas sanctorum loquitur, dicens: Adiuro uos, filie Ierusalem, si inueneritis dilectum meum, dicite illi, quia  amore langueo [41 1Kb] .



CAP. LXIII. Quod caritas dum est in desiderio, languor est.

Mirum tamen est quomodo amor siue caritas sit languor sponse uel anime, cum caritas operiat multitudinem peccatorum [42 1Kb] ; et cum Maria Magdalene, quia multum dilexit ab infestatione septem demonum et septem criminalium languore sanata sit [43 1Kb] . Porro amor languor est, dum amans ex desiderii dilatione torquetur, dum sponsi suspirat in amplexus. Sed qui sanat omnes infirmitates tuas, anima mea, tuum languorem fruitione curabit, quando se tibi ad habendum, ad uidendum, ad fruendum facie reuelata prestabit; et nunquam de  cetero separaberis ab oculo, uel amplexu illius. Gaudebit equidem Sponsus super sponsam, gaudebit super te Deus tuus. Tunc languoris angustiam fructus amoris excludet; languor enim excidet, sed non amor, quia caritas nunquam excidet [44 1Kb] . Amor igitur nunc languor est, dum cruciatur desiderio utendi. Erit autem sanitas, quando iucundabitur usu desiderii. Utendi enim desiderium tantum differt ab usu desiderii, quantum fames a satietate, quantum appetitus a plenitudine uoti. Interim ergo  grauiter infirmatur et languore conficitur, dum opem ferat illi super lectum doloris eius. uox autem languentis est et plangentis: Stipate me malis, fulcite me floribus, quia amore langueo [45 1Kb] . Initia siquidem uirtutum flores sunt, et fructus honoris et honestatis. Mala uero maturiora, patientie sunt exercitia et exempla. Stipatur itaque malis anima, dum temporis preteriti fructus percipit, conuertens in utilitatem propriam Christi flagella, opprobria, et dolores, et cetera que passus est usque ad ignominiam crucis, et hec omnia transierunt. Christus enim iam non moritur [46 1Kb] , fructum tamen quotidianum de ipsius passione colligimus; fulcitur sponsa floribus quos nature humane innouatio de Christi resurrectione produxit. Hiems enim transiit, imber  abiit et recessit, flores apparuerunt in terra nostra. Ille nimirum qui dicit: Ego flos campi, et lilium conuallium [47 1Kb] ; terram carnis nostre, que sub maledicto ueteri spinas et tribulos germinabat [48 1Kb] , surgens a mortuis reflorescere fecit, et in noue regenerationis infantiam nos reduxit. His malis et his floribus stipanda et fulcienda est, ut ea quam habet ad Deum non torpescat affectio, donec recepta in amplexibus Sponsi, dicat: Leua eius sub capite meo, et dextera eius amplexabitur me [49 1Kb] . Quidquid enim in primo Sponsi aduentu de illius sinistra nunc recipit, comparatione glorie, quam in amplexu dextere susceptura est, modicum reputabit, sicut scriptum est: In sinistra eius diuitie et gloria, et in dextera eius longiturnitas uite [50 1Kb] .



CAP. LXIu. De dimensionibus caritatis et communione sanctorum.


Sane sicut nunc Deus imperfecte et ex parte cognoscitur, sic etiam imperfecte diligitur. Cognitio enim, quam de Deo in presenti habemus, si comparetur ad notitiam patrie, quando reuelata facie uidebimus Deum, quando uidebitur in gloria sua, quando ostendet faciem suam, et salui erimus [51 1Kb] . Et sicut ingressus matutine lucis per tenuissimam rimam se habet, si ad meridianum splendorem conferatur quando sol lucet in uirtute sua; sic dilectio Dei, que in hac peregrinatione habetur, quasi scintilla ignis exigua est ad magnum illius amoris ignem, quo iusti cum seraphim in superna Ierusalem  igne caritatis ardebunt. Nunc enim ignis in Sion, tunc uero caminus erit in Ierusalem [52 1Kb] . Cum autem in amore Dei erga nos sint, teste Apostolo, longitudo, latitudo, sublimitas et profundum [53 1Kb] ; caritati diuine humana dilectio pro sue insufficientie modulo se captat. Deus equidem non superficialiter dilexit nos, non mediocriter, sed plene, sed sincere, sed medullitus. Utinam et nos comprehendere possimus cum omnibus sanctis, que sit tante caritatis altitudo, longitudo, latitudo, profundum!

Altitudo est excellentia glorie, quam preparauit  Deus diligentibus se, quam non oculus uidit, nec auris audiuit [54 1Kb] . Profunditas eius est inclinatio diuine maiestatis a Patris cequalitate usque ad formam serui, et exinanitio Filii usque ad mortem, et ignominiam crucifixi. Longitudo eius est sine initio, sine fine. Dilectio enim eius non incipit, nec desinit, que ante mundi constitutionem elegit nos in dilecto Filio suo [55 1Kb] . Et sicut scriptum est, Misericordia eius ab eterno, et usque in eternum super timentes eum [56 1Kb] . Latitudo eius ampla, extensa et diffusa est in omnem beneuolentie modum. Ipse enim uult omnes homines saluos fieri [57 1Kb] . Per ipsam proprio Filio non pepercit, sed pro nobis omnibus tradidit illum, ipsumque nobis donans, teste Apostolo, nobis omnia donauit in eo [58 1Kb] , sic etiam pari uicissitudine caritas  hominis se diuine caritati conformi dimensione coaptat. Alta est, dum eterna et celestia contemplatur. Profunda est cum ab homine propter Deum uilitas et abiectio affectatur. Longa est, quia finaliter perseuerat; fides enim et spes atque scientia et cetera euacuabuntur, caritas autem nunquam excidit [59 1Kb] . Lata est quia leta est, quando in delectatione iustitie cor hominis dilatatur. Lata est, cum extendit se non solum ad Deum et proximum; sed etiam amore pio amplectitur inimicum. Lata est, cuius mandatum latum est, dicente Propheta: Omnis consummationis uidi finem, latum mandatum tuum nimis [60 1Kb] . O lata et dilatans caritas, quam magna est domus tua et ingens locus possessionis tue, cuius  longitudinem et laditudinem et altitudinem et profundum comprehendunt sancti! Utinam et nos cum eis eadem sagena caritatis possimus pariter comprehendi! Dilatat itaque caritas in sanctis tentorium suum, ut si Deum et proximum dilexerimus, recipiamur in communi exsultatione sanctorum. Quocirca non angustemur in uisceribus nostris, non coarctemur intra limites quantulecunque iustitie nostre; credamus in Spiritum sanctum, sanctam Ecclesiam Catholicam, sanctorum communionem, ut imperfectum nostrum uideant oculi tui, Iesu, et in beneplacito tuo sanctorum communione nostra insufficientia suppleatur. Si enim in sanctis dilexerimus Deum, et ipsi pro suorum meritorum exigentia suam nobis communicabunt beatitudinem apud  Deum. Si enim in medio diligentium se erit Deus omnia in omnibus [61 1Kb] , necesse est ut affectus communes gaudiorum communio comitetur. Non solum itaque proximi sed tota Christi beatitudo communione amoris et exsultationis, atque alieni participatione gaudii notra erit. Quod ergo minus beatitudinis in me habiturus sum, de beatitudine aliena supplebo. Bonum enim, quod in Deo uel in proximo diligam, diligendo faciam meum, ut perfectio gaudii alieni meum suppleat imperfectum. uis, ut familiari exemplo rei huius faciam tibi fidem? uidet  mater filium suum, quem super omnia diligit regali unctione ac diademate imperiali sceptroque et infulis augustalibus insigniri, quanta est matris dilectio, tanta est exsultatio eius ex filii honore, propriique feruorem amoris sui gaudii comitatur affectus. Sicut ergo gaudium filii sui atque populares applausus omniumque congratulationem sibi mater appropriat; sic in terra uiuentium unusquisque beneficio caritatis omnium beatitudini cexsultat. O communio! o dulcedo amoris! o securitas, o requies, o Sabbatum delicatum! o eterne felicitatis introitus, quem pretiosiorem omnibus thesauris, desiderabiliorem omnibus diuitiis, elegantiorem omnibus regnis operatur  caritas de corde puro et fide non ficta [62 1Kb] . Quis mihi dabit hoc amatorio potu inebriari, hoc lethargo sopiri, ut totus a corde meo mortuus, totus translatus in amorem Dei et proximi, inter has duas sortes in pace in idipsum dormiam et requiescam [63 1Kb] ? Quis me illi sancte communioni ascribet, ubi iucunditas angelorum transfundetur in omnes et ab omnibus refundetur in Deum, eritque Deus omnia in omnibus [64 1Kb] , ut sit ipse uniuersis diligentibus eum, amor, gaudium, pax, uita, quies, claritas, securitas et iubilatio, satietas omnium desideriorum, eterna et consummata glorie plenitudo! Amen.





PASSIO REGINALDI PRINCIPIS OLIM ANTIOCHENI.

 Antequam comedam suspiro et quasi inundantis aque sic rugitus meus, quia timor quem timebam euenit mihi, et quodcunque uerebar accidit. Sperabam in eo, qui spes nostra est, qui facit concordiam in sublimibus suis, ut sedata contentione que effusa est super principes; promissum terre promissionis auxilium exhiberent hi qui se uoto illius peregrinationis astrinxerant. Nunc autem uerbum crucis, quod super fidelium mentes inaudito feruore caritatis accenderat, sic tepuit, sic quotidie torpore sepultum est, ut spiritum soporis et obliuionem mortis filiis hominum uideatur Deus immisisse. Ubi est eorum deuotio, qui singultuosis quandoque suspiriis et in perpetuosa lacrymarum inundatione dicebant: Si oblitus fuero tui, Ierusalem, obliuioni  detur dextera mea [65 1Kb] ? hi, quos in obsequium inflammauerat amor Christi, a fide et caritate que in Christo est degenerantes, militiam Dei in malitiam conuerterunt; eos autem qui aliis flamma et exemplo uirtutum debuerant prelucere, tanquam carbones desolatorios fumare uideo potius quam flammare; non tepide sed feruenter et cum omni cordis exsultatione illuc ire debuerant, ubi de lapidibus uiuis fundatur mons Sion in exsultatione uniuerse terre [66 1Kb] . Aperuerat et complanauerat iis Dominus uiam uite, ut ingrederentur in illam requiem, ad quam Apostolus nos inuitat; sed quia dolose egerunt in conspectu eius, immittit eis Dominus rotam malorum, quibus inquit: Iuraui in ira mea, non introibunt in requiem meam [67 1Kb] , magnatibus, qui signum crucis  acceperant, parum uidebitur seruire Domino ad suscitandos tribus Iacob terramque promissionis tenendam, ubi fierent in lucem gentium, portarentque  nomen Domini usque ad extremum terre. Iactati autem uento iactantie quasi filii effreni, intendentes et mittentes arcum, conuersi sunt in die belli [67* 1Kb] , ut eis merito uerbum illud Salomonis aptetur: uentus et nubes et pluuie non sequentes, uir gloriosus promissa non complens [68 1Kb] ; terra itaque promissionis, in qua steterunt pedes Domini [69 1Kb] , ut uerbis Iob utar, data est in manus impii [70 1Kb] , paucique fideles, qui de ista strage lamentabili remanserunt, estimati tanquam oues occisionis mortificantur tota die [71 1Kb] . Sed et nobilis ille marchio, longa Tyri obsidione atque continua hostium impugnatione uexatus, et fame confectus, diutissime Occidentalium principum aduentum et auxilium exspectauit. In hac spe uniuersa fortiter sustinuit, aduentum bellicose gentis exspectans,  sed uereor ne sic eam prestoletur, ut Britones Arturum et Iudei Messiam. Scriptum est: Maledictus qui confidit in homine et qui ponit carnem brachium suum, ideoque uir ille benedictus confidat in Domino et erit Dominus fiducia eius [72 1Kb] ; uiriliter agat et confortetur cor eius [73 1Kb] , habitet in adiutorio Altissimi et protectione Dei celi commoratus [74 1Kb] exspectet eum, qui est exspectatio Isrel [75 1Kb] , ut sit brachium eius in tempore tribulationis, atque per ipsum salutem operetur in medio terre [76 1Kb] . Reprobatis enim magnatibus qui iniurias Christi et fidelium sanguinem uindicare hactenus distulerunt, hunc sibi specialiter reseruauit ad faciendam uindictam in nationibus [76* 1Kb] , et de ipso cantetur quod in Salomone scriptum est: Ab uno sensato inhabitabitur patria et  a tribus infidelibus deseretur [77 1Kb] . Pro liberatione regni Ierusalem nobis obtulerat Dominus regnum celorum nec autem quia nos eius oblatione minus  dignos inuenit, ipse humanum dedignatus auxilium ex quo uoluerit dedignatione aut potius indignatione sua fortitudinem gentium dissipabit, et dicet: Brachium meum saluabit me et indignatio mea ipsa auxiliabitur mihi [78 1Kb] ; ex quo non compatiuntur eius iniurie diuineque glorie damnum releuare non curant, per quod erant gloriam adepturi, ipse sibi non deerit, sicut per eumdem Isaias loquens: Propter me, inquit, faciam ut non blasphemer et gloriam meam alteri non dabo [79 1Kb] , mea est, inquit, ultio et ego retribuam, percutiam et ego sanabo [80 1Kb] . Scimus, Domine, quod in manu tua est afflictio et consolatio, uita et mors. uerbum Isaie est: Quis dedit Iacob in direptionem et Isrel uastantibus? Nonne ipse Dominus, cui peccauimus [81 1Kb] ? Reuera, omnia que fecisti  nobis, Domine, in uero iudicio fecisti [82 1Kb] quia peccauimus tibi et mandatis tuis non obediuimus: sed da gloriam nomini tuo [83 1Kb] , et fac nobiscum secundum multitudinem misericordie tue [84 1Kb] , quia peccauimus tibi: salua nos, Salutare Isrel, quia iniquitates nostre responderunt nobis et multe sunt aduersiones nostre; quoniam populum tuum, Domine, humiliauerunt et hereditatem tuam uexauerunt [85 1Kb] ; gloria nostra ad alienos translata est; elongata est a nobis, benignissime Iesu, crux tua: hec erat nobis arca Noui Testamenti, hec erat nobis propitiatorium exauditionis, uexillum salutis, titulus sanctitatis, spes uictorie, fedus et arca diuine gratie, character Christiane militie, fundamentum fidei,  subuersio inimici, spoliatio inferni, scala celi, ianua paradisi, releuatio lapsorum, clausorum aperitio, consolatio afflictorum, tutela corporum, armatura spirituum, salus uiuentium, uita mortuorum, liberatio captiuorum, humilium exaltatio et deiectio superborum. Quod arcam ueteris Testamenti premisisti, Domine, ab allophylis capi, dura plaga, grauis animaduersio, et seue indignationis indicium fuit. Sed in captione tue crucis iram tuam, Domine, tanto grauius et intolerabilius effudisti, quanto tibi erat acceptior crux quam arca, Nouum Testamentum quam uetus, lux quam umbra, ueritas quam figura: et que collatio lucis ad tenebras, uiuifice crucis ad arcam ueterem et lignum mortuum? Quid, inquam, bone Iesu, tua cruce uicinius  aut coniunctius tibi fuit? uide, Domine, fixuras clauorum non solum in manibus aut pedibus tuis, sed in cornibus crucis, quibus quandoque affixus eras reconcilians mundum tibi: hec sola supererat quasi uictoriosum insigne uel titulus triumphalis de pugna qua uicisti mundum, relicta in testimonium fidei et exemplum uirtutis, in recordationes ineffabilis gratie et estimabilis caritatis. Recognosce in ea, Domine, signa militie tue, et eam per quam redemisti mundum non differas a captiuitate  redimere. uicto siquidem ac mortuo Saul Philisthei arma illius in templo Dagon posuisse leguntur. Arma tua, queso, Domine, quibus erias debellasti potestates, non humilientur in templo Dagon, sed glorificentur in templo sancto tuo, quod est in Ierusalem. uide ne manibus nefariis polluatur crux rubricata sanguine illo, qui petras scidit, qui solem obscurauit, qui terram concussit, qui monumenta aperuit et mortuos suscitauit.

O inexhauste et ineffabilis misericordie Deus, quare humilias et confundis cor populi tui, atque in tui nominis iniuriam et contumeliam Christiane fidei permittis inimicorum tuorum cornua exaltari? Querela Ieremie est: Quare uia impiorum prosperatur [86 1Kb] ? gloriantur enim qui oderunt te [87 1Kb] , et qui  diligunt nomen tuum, in uias desolatorias effusi sunt. Iob etiam querelatur et dicit: Cur impii uiuunt? sublimati sunt confortatique, domus eorum secure et pacate sunt, et non est uirga Dei super illos [88 1Kb] . Hoc est, inquit Salomon, pessimum inter omnia que sub celo sunt, quia eadem cunctis eueniunt, iusto et impio [89 1Kb] . Dauid quandoque adeo pulsatus est questione et turbatus, ut diceret: Mei autem pene moti sunt pedes, pene effusi sunt gressus mei et zelaui, inquit, super iniquos pacem peccatorum uidens [90 1Kb] . Cumque presentem questionem multipliciter disputasset, tandem sub quadam determinatione omnem scrupulum dubitationis abscidit; dum subiicit: uerumtamen propter dolos posuisti iis, deiecisti eos dum alleuarentur [91 1Kb] ; prosperitas siquidem  posita est illis in laqueum et ruinam, sicut scriptum est: Prosperitas stultorum perdet eos [92 1Kb] , nam Deus occulto iudicio suo quosdam prosperari permittit et dimittit eos secundum desideria cordis eorum, ut eant in adinuentionibus suis [93 1Kb] , Misereamur, inquit, impio et non discet facere iustitiam [94 1Kb] , eos autem quos odit temporaliter honorificans et extollens, apponit iniquitatem super iniquitatem eorum [95 1Kb] , ut qui in sordibus est sordescat adhuc [96 1Kb] , seque in omne desiderium cordis sui effundat, donec ipsius malitia compleatur. Sic ergo letatur peccator in desideriis anime sue [97 1Kb] , non intelligens quid super illum cogitet, terribilis in consiliis super filios hominum [98 1Kb] . Subito enim transit in cumulum dolorum  intolerabilium et interminabilium cumulus iste breuium uoluptatum. Teste namque Iob, in diem perditionis seruabitur malus et ad diem furoris ducetur [99 1Kb] . Iusti autem Domini a Domino flagellantur; flagellat enim omnem filium quem recipit [100 1Kb] ; uel in tribulationibus patientes Dei iudicia gratanter acceptant, nam etsi Dominus eos corporaliter et temporaliter affligens uideatur iratus, in uoce tamen laudis et consolationis exsultant propter iudicia Domini, cuius misericordiam flagellis sapienter  agnoscunt. Exsultauerunt, inquit, filie Iude propter iudicia tua, Domine [1 1Kb] . Hi uero qui in labore hominum non sunt, et cum homminibus non flagellantur [2 1Kb] , in mortem propriam ruunt, dum sua nouissima non intelligentes, sed prosperis excecati, inter iram et misericordiam Domini non discernunt. Dominus enim Isrel in eo quod miseretur irascitur, et in eo quod irascitur miseretur. Ideo dicit ille sapiens: Quis nouit potestatem ire tue [2* 1Kb] ? et de misericordiis idem dicit: Quis sapiens et custodiet hec, et intelliget misericordias Dei [3 1Kb] ? Iudex misericors reum quandoque flagellat, ut ipsum a suspendio liberet, atque medicus incidit apostema, ut melius ac plenius sanet. Sic et medicus omnium medicorum hominem a peccato melius  tunc et efficacius purgat, dum uoces egroti conquerentis et clamantis audire dissimulat. Contra stimulum Satane clamat Apostolus, atque ter Dominum rogat, nec exauditur [3* 1Kb] . Legitur etiam quod cum beatus Antonius a malignis spiritibus uexaretur, post plagas durissimas, illis portentis euanescentibus, tandem celesti lumine recreatus dixit: Bone Iesu, ubi eras hucusque? et uox ad eum: Antoni, hic eram, tuamque patientiam exspectabam. Ideo Propheta dicit: Deus meus, clamabo per diem et non exaudies, et nocte, et non ad insipientiam mihi [4 1Kb] ; insinuans quod cum Deus hominem pro uoto suo quandoque non exaudit, salutem tamen ipsius non exaudiendo procurat. Quis enim nouit quid expediat sibi? Quis enim nouit utrum ira an odio dignus  cit [5 1Kb] ? Ideo beatus Iob ignorans quod eum flagella Domini efficaciter et plene purgassent: Cum impleuerit, inquit, Dominus uoluntatem suam in me, adhuc alia multa presto sunt ei [5* 1Kb] . Sic ergo filios perditionis exaltat Deus ut grauius allidantur, et iustos allidit temporaliter ut gloriosius exaltentur. Exspectant autem iusti cum letitia mercedem laborum suorum [6 1Kb] ; nam exspectatio iustorum letior spesque iucunditatis eterne eos inconfusibiles facit. Tribulatio enim patientiam operatur, patientia uero probationem, probatio spem, spes autem non confundit [6* 1Kb] . Confidant ergo et sperent in te qui nouerunt nomen tuum, quoniam non derelinquis sperantes in te, Domine [7 1Kb] . Arrham huius spei habentes apostoli  summam reputabant in hac uita beatitudinem propter iustitiam persecutionem pati [7* 1Kb] . Donum siquidem celeste est, donum optimum et descendens a Patre luminum [8 1Kb] , pro Christo contumelias sustinere. Unde et Apostolus ait: uobis, fratres, donatum est non solum ut credatis in eum, sed ut etiam patiamini pro eo [9 1Kb] . Teste namque sacro eloquio sicut Christus in capite, id est in seipso passus est, ita et eumdem pati oportet in membris suis, quatenus ad perficiendum holocaustum suum unusquisque canonem  soluat pro debito publice functionis. Ideoque Paulus, unum inter cetera membra Christi precipuum: Suppleo, inquit, ea que desunt passioni Christi in carne mea [10 1Kb] . Iusti ergo lucrum reputant et existimant gaudium, quoties pro Christo uarias tribulationes incurrunt, sicut uox apostolica monet, dicens: Fratres, omne gaudium existimate, cum in uarias tentationes incideritis [11 1Kb] . Scimus siquidem quod omnes qui pie uolunt uiuere in Christo, sicut scribitur Timotheo, patiuntur persecutionem. Mali autem homines et seductores proficiunt in penis, errantes et in errorem mittentes [12 1Kb] . Non solum iusti sed etiam peruersi et impii quandoque igne tribulationis uruntur. Immittit enim iis Dominus frequentes immissiones per angelos malos [12* 1Kb] . Sed longe diuersa  sunt aurum in fornace rutilans et palea fumans, et, si pari motu agitentur unguentum et cenum, ex uno tamen suauitatis odor fragrat, ex altero fetor exhalat; sic inter pressuras iusti probantur, impii reprobantur; et cum iusti in patientia possideant animas suas [13 1Kb] , impii nullam habentes in aduersitate patientiam, Dominum in prosperis benedicunt, sicut scriptum est: Confitetitur tibi cum benefeceris ei [13* 1Kb] , deficiunt autem in duris et in miseriis non subsistunt. Scriptum est autem de his qui perdiderunt sustinentium [14 1Kb] . Ideo in illa lamentabili strage et inconsolabili plaga, quam in terra promissionis furor Domini nuper exercuit, multi sancti et multi impii miserabiliter in ore gladii corruerunt, ut in illa contritione grana separarentur a paleis, ut uasa  ignominie quassarentur, atque in uasis gratie suam Dominus misericordiam reuelaret; nam, sicut Apostolus dicit: uolens Deus ostendere iram suam et notam facere patientiam suam, sustinuit in multa patientia uasa ire apta in interitum, ut ostenderet diuitias glorie sue in uasis nunc que preparauit in gloriam, quos et uocauit [15 1Kb] ; percussit itaque simul impium et iustum, ut alterum consumeret, alterum consummaret. Mors enim peccatorum pessima [16 1Kb] , pretiosa autem in conspectu Dei mors sanctorum eius [17 1Kb] .



TRANSITUS AD ULTERIORA.

Congregauerat ille Babylonius canis, ille filius perditionis fere uniuersos principes nationum. Conuenerunt  uniuersi reges terre aduersus Dominum et aduersus Christum eius [17* 1Kb] ; cumque ex aduerso Christianorum paucitas in pugnam procederet, Saraceni absque estimatione et numero circumquaque effusi, et ex omni parte operientes faciem terre, Christi milites undique circumcluserunt. Referebat nobis frater regis Hierosolymitani qui cum cruce captus est; referebant etiam fratres Hospitalis et Templi, quod omnes illi qui, tanquam degeneres et imbecilles, sibi in fuga posuerunt presidium, [21 1Kb] [21* 1Kb]  quasi in ictu oculi occisi et contriti sunt; alii uero qui in Christi caritate fundati accinxerant fortitudine lumbos suos, coronam immarcescibilem et hereditatem incorruptibilem et incontaminatam in celis fiducialiter exspectantes [18 1Kb] , licet pauci et longo itinere fatigati, diutissime tamen illi infinite multitudini non sine plurima strage hostium restiterunt, atque potius impulsi et oppressi quam capti, in conspectu illius Antichristi oblati sunt. Sedebat enim crudelis bestia in ostio papilionis sui, in cuius ore mors militum Christi erat. Stabant et illi exuti armis tanquam oues ad uictimas, fortes quidem et omnino intrepidi; nam super omnia desiderabilia huius uite unicum et precipuum habebant in uoto, quidquid excogitare posset hostilis malitia, sustinere  pro Christo. Habebant siquidem passionem Christi et uite eterne premium pre oculis cordis, in quorum recordatione sese ad omnem malorum tolerantiam confirmabant. Aspiciebant, sicut de illis et aliis Apostolus loquitur ad Hebreos [18* 1Kb] , in auctorem fidei et consummatorem, Iesum, qui proposito sibi gaudio sustinuit crucem confusione contempta.

Erat autem inter eos gloriose memorie Reginaldus, quondam princeps Antiochenus, dominus montis Regalis, egregius atque constantissimus Christi professor et in proximo pro Christo felici martyrio coronandus. Scripture committerem, ad edificationem forte simplicium, pauca que de triumpho ipsius ex certissima relatione cognoui; uerumtamen  ego, uir uidens paupertatem meam [19 1Kb] , uereor gloriam tanti uiri in materiam narrationis assumere, qui stylum prudentie et eloquentie maioris exposcit. Quia tamen, ut uerbis Iob [19* 1Kb] utar; Si tacuero, os meum condemnabit me, et ex ipsa taciturnitate mea Christi martyrem offendisse uidebor, sufficit mihi, si per uerborum folia qualitercunque fructum in eo probatissime uirtutis ostendam, ut nomen illius memorie commendetur, cuius memoria in benedictione est. Utinam possem tantum iter incipere quod alterius elegantior facundia debeat consummare! uir siquidem pollutus labiis sum ego, et in medio populi polluta labii habentis ego habito [20 1Kb] . Utinam de superno altari mihi calculus afferatur, cuius tactu, ut in tanto martyre digne aliquid loquar, oris mei spurcissimi  scoria excoquatur.



DE uITA ET uIRTUTIBUS PRINCIPIS REGINALDI.

Erat siquidem iure successario dominus Castilionis Sanciti Burbonis aliorumque magni nominis Castilliorum. Cumque ei dux Burgundie suam filiam in matrimonio obtulisset, ille licet puerulus, senili tamen grauitate mundum sibi arridentem irridens, et tam mundi quam sui corporis florem contemptibiliter calcans, cepit gloriari in cruce Domini nostri Iesu Christi, et terram, in qua steterant pedes Domini, tota cordis affectione suspirans, signoque crucis accepto, Ierosolymam festinantius  petens suo desiderio satisfecit. Prosperum siquidem iter fecerat ei Dominus salutarium nostrorum, qui ipsum segregauit de utero matris sue in opus uirtutis et exemplum fortitudinis. Quis huius pueri fidem inferiorem iudicet fide Moysi, quam Apostolus commendans ait: Fide Moyses grandis factus negauit se filium Pharaonis, eligens affligi cum populo Dei potius quam peccati temporalem habere iucunditatem; maiores enim diuitias Aegyptiorum diuitiis reputabat improperium crucis Christi [20 1Kb] . O quam bonum est uiro, cum portauerit iugum Domini ab adolescentia sua [20* 1Kb] , nam, cum adhuc esset adolescentulus et contemptus, quia tamen sub Domini iugo prurientis carnis insolentie motus sancta maturitate cohibuit, magnificauit eum Dominus in conspectu  regum, et ad regnum confirmauit eternum; nimirum in sinistra Domini diuitie et glorie et dilectiones dextera eius usque in finem [22 1Kb] . Affluebat itaque sapientia et gratia apud Deum et homines [22* 1Kb] . Erat enim in armis strenuissimus, in fide Christi firmissimus, serenissimus in facie, in operibus timoratus, spe longanimis, caritate profusus, misericors, prouidus, mitis et humilis, iucundus uero et circumspectus in uerbis. Erat sane mel et lac sub lingua eius, dederatque ei Dominus linguam eruditam, ut sciret quando deberet proferre sermonem. Cum ergo totam prouinciam strenuis et gloriosis bellorum actibus adeo celebriter illustrasset, ut congrue posset dici, quod data erat sibi gloria Libani,  decor Carmeli et Saron [23 1Kb] , nunquam tamen in ore eius uerbum iactantie prodiit, nec in uultu eius nota uel motus elationis apparuit. Et iam factus princeps Antiochenus, triumphales euentus, quibus in confusionem gentium Christi gloriam magnifice dilatabat, quanto in ipso erat, dissimulatione et silentio ab humanis laudibus abscondebat. Nonne uidetur Isaias de ipso presensisse quod dicit: Erat uir abscondens sermones suos, et apparebit in terra Sion sicut fluuius gloriosus in terra sitienti. Porro cum in eius peregrinatione de uxore eius timorata et sancta, quam cum principatu acceperat, filiam genuisset, eamque illustri regi Hungarie in matrimonio collocasset, constanter in corde suo firmauit pro lege Domini sui certare usque ad mortem.  uidebat enim quod non habebat in hac peregrinatione manentem ciuitatem, sed futuram oportebat inquiri [23* 1Kb] . Sic Apostolus, de Abraham loquens: Fide, inquit, peregrinatus in terra promissionis, quasi in aliena habitans, promissionem exspectabat, fundamentum spei habens ciuitatem, cuius artifex et creator est Deus [24 1Kb] . Captiuabat equidem omnem intellectum et omne corporis exercitium in obsequium seruitutis illius, cui seruire regnare est. Quadam autem die, cum solito gloriosius de filiis dissidentie triumphasset, uolens celestis figulus probare uas, quod fecerat in honorem et gloriam,  permisit eum dolo quorumdam fratrum falsorum ab hostibus capi et in exsilium duci. Captiuatus itaque in terra dissimilitudinis, quasi alter Ezechiel erat ieiuniis et orationibus seruiens die ac nocte [24* 1Kb] ; cum igitur iniuriis et contumeliis super dorsum eius fabricarent peccatores, ipse contra omnes insultus hostilis malitie scutum patientie opponebat, uincens per omnia in bono malum; eratque sicut de reliquis Iacob legitur [25 1Kb] in medio populorum quasi ros a Domino et quasi stilla super arborem, que non exspectat uirum, neque prestolatur filios hominum. Habens itaque in manibus animam suam et institutus in omnibus, sicut Apostolus dicit: Sciebat saturari et esurire, abundare et penuriam pati, potens omnia in eo qui ipsum confortabat [25* 1Kb] ; sane ille qui  fidelibus suis dicit: Non uos relinquam orphanos [26 1Kb] , qui non permittet tentari suos supra id quod possunt [27 1Kb] , sed tollit uirgam peccatorum desuper sortem iustorum, ut non extendant iusti ad iniquitatem manus suas [28 1Kb] : hunc in exsilio examinare, non exinanire decreuit. Ideoque quindecim annis, quibus exsulauit, elapsis, ipsum tanquam argentum purgatissimum, tanquam aurum obryzum, de camino captiuitatis eduxit. Ad eius liberationem desideratissimam non solum regnum Ierosolymorum, sed omnia Christianorum regna ineffabili gaudio sunt perfusa; licet enim iuuenis esset, prematura tamen senectus, ex captiuitate potius quam etate proueniens, totum caput eius canitie intempestiua resperserat.  Scriptum est autem: Corona dignitatis senectus, que in uiis iustitie reperitur [29 1Kb] . Cedebat ei ad gloriam senectus uenerabilis nec diuturna neque annorum numero computata; nam cum capitis canitie canuerant sensus hominis, cumque Apostolus dicat: Omne quod antiquatur et senescit prope interitum est [30 1Kb] , propterea canities eum circa nouissima sua cogebat esse sollicitum; cepit autem uir Dei, cuius conuersatio iam erat in celis [31 1Kb] , habitare in monte-Regali, cuius dominus erat; ibique, ut uerbis Isai [32 1Kb] utar, princeps, que digna sunt principe cogitans, uigiliis, ieiuniis, disciplinis, orationibus et eleemosynis iugiter insistebat, et, sicut differentius ceteris obtinebat militie Christiane titulos, ita quibuslibet religiosis in terra sanctitatis  gratia preeminebat, et sepissime magni et ambitiosi honores regni etiam Ierosolymorum eidem quandoque oblatum est; sed pro Christi amore honesta possessionum paucitate contentus, ea duntaxat sibi retinuit que ad usum pauperum et armorum exercitium contra inimicos crucis Christi sibi sufficere uidebantur. Nonne uidetur tibi esse alter Ionathas, de quo scriptum est quia anima Ionathe conglutinata est anime Dauid [33 1Kb] ; nam, qui adheret Domino, unus spiritus est cum illo [34 1Kb] , et exspoliauit se Ionathas tunica qua erat indutus, et dedit  eam Dauid et reliqua uestimenta usque ad gladium et arcum et balteum [35 1Kb] . Porro iste, cum arca Domini caperetur, in fugam conuersus occubuit; iste cum Domini cruce pariter captus cursum huius uite glorioso certamine consummauit.



LONGITUDO ET LATITUDO PALAESTINAE SECUNDUM HIERONYMUM.

Porro ille filius perditionis Salahadinus, cuius funesto et damnato nomine inuitus et dolens hanc epistolam contamino, biennali spatio non cessauerat premiis, precibus et promissis, fere uniuersos principes et populos nationum congregare; fuitque tanta multitudo superuenientium canum, que nec numero claudi nec ratione humana poterit estimari. Pro causa consilii partes occiduas patriarcha Hierosolymitanus  adierat, sed, quod probrosum est dicere, adeo pauci aut nulli secuti sunt eum, quod nec numerum habuerint. Dicebat uir sanctus et prudens, quod tanta paucitas tante infinitati non resisteret, sciens quod Dominus erat offensus proprie terre, in cuius fide et uirtute unus quinque prosequebatur mille, et duo fugabant decem millia [35* 1Kb] . Sane si quis breuitatem terre promissionis et inestimabilem immensitatem prouinciarum et regionum circumiacentium, eamque impugnantium diligenter attendat, manifeste uidebit quod Deus positus est in ea murus et antemurale, qui nunquam nisi offensus permittit illam multitudinem preualere.

A Dan usque Bersabee, ubi uix XL milliaria interiacent,  eius longitudo protenditur; latitudo uero a Ioppe usque Bedleem, spatio X milliarium interposito, nam eidem conterminat uastissima solitudo; si uero iuxta librum Numeri [36 1Kb] , uelis terre promissionis ambitum circumquaque metiri, incipias a meridie maris Salinarum per Syriam et Cadesbarne usque torrentem Aegypti, qui iuxta Rinochorum magno mari influit, et ab occidente ipsum mare quod Palestine Phenicis, Syrie cele, Cilicieque protenditur; ab aquilone Taurum montem et Zephyrum usque Emath, que appellatur Ephraim Syrie; ab oriente uero per Antiochiam et lacum Ceremth, que Tiberias dicitur, et Iordanem qui mare influit Salinarum, quod nunc mare Mortuum dicitur. Trans Iordanem uero et duarum et semis  tribuum possessio est Reuben et Gad et dimidia tribus Manasse. Ita siquidem promissa sunt, non possessa; nam nec Dauid rex fortissimus, nec Salomon in omni gloria sua, nec eorum successores ultra primam diuisionem quam fecimus, palmum unum habuisse leguntur. Sed nec Abraham, cui promissio facta est, teste beato Stephano protomartyre in Actibus apostolorum, pedem illius terre obtinuit. Sed et de sanctis Patribus Apostolus loquens: Hi homines, inquit, mortui sunt non acceptis promissionibus, sed procul eas uidentes, et  salutantes et confitentes quod peregrini erant et aduene super terram [37 1Kb] . Iudeis uero terrena sapientibus terra Chanaan promissa est, sapientibus uero celestia regnum celorum promittitur. Ex his certissime liquet aliam esse terram promissionis, in qua est celestis Ierusalem, cuius hec figura est. Unde et cum Dauid regnaret in ea, dicebat, quasi ad altera peregrinans: Aduena ego sum et peregrinus, sicut omnes patres mei [38 1Kb] ; et: Hei mihi quia incolatus meus prolongatus est [39 1Kb] ; et beatitudines illius exspectans: Credo, inquit, uidere honitatem Domini in terra uiuentium [39* 1Kb] . Placet nimirum ei, qui finxit sigillatim corda hominum, de terrestri Ierusalem dilectos suos transferre in celestem. Unde et in ea, per quam recepimus nostre fidei  fundamentum, paratur nobis et affertur nobis uia libera et progressus in celum. Eapropter terrena Ilium frequenti hostilitate destruitur ut, iuxta uerbum prophete [40 1Kb] , filii peregrinorum reedificent eam, et non manufactam in celis sibi edificent ciuitatem; nam, sicut Isaias dicit: Posuit eam Dominus lapidem oneris uniuersis gentibus, dum in uastatione illius uires suas unusquisque circumiacentium principum experitur [40* 1Kb] .

Legimus equidem quod, irruentibus Moab et Philisthiim, postea Syria infestante, demum uastante Babylonia, septuaginta annis templum in solitudine fuit; tandem sub Cyro rege Persarum, sicut Esdras et Neemias propheta plenissime referunt, templum  reedificatum est, atque sub Dario rege Persarum et Medorum a Zorobabel filio Salathiel et Iesu filio Iosedec sacerdote magno. Passa est autem ciuitas pressuras intolerabiles, uicissim irruentibus Aegyptiis, Medis et Macedonibus. Quare loquerer tyrannidem crudelissimi Antiochii Epiphanis, grauem Pompeium, Gabinium Scaurum solum, quorum unusquisque illius ciuitatis et terre procurauit exitum? transeo Titum et uespasianum, quibus icruentibus, ciuitas data est lamentabili desolationi in solitudinem et desertum. Quid de illorum quibusdam loquerer, Manasse, Aman, Ioachim, Sedechia, qui omnes damnabili exitio consummati, dati sunt uniuersis regibus in horroris materiam et timoris exemplum. In istis dat Dominus metuentibus  significationem, ut fugiant a facie arcus [41 1Kb] . Ideo, quoties contra pia Domini flagella populus ille in sua malitia obsurdescit, ipse super habitatores terre spiritum indignationis et despectionis effundit, sicut beatus Iob spiritu prophetie loquens: Effundit, inquit, despectionem super principes; balteum regum dissoluit et precingit fune renes eorum. Adducit consiliarios in stultum finem et iudices in stuporem; ducit sacerdotes in gloriam et optimates supplantat [41* 1Kb] . Sic humiliat iratus, quos placatus exaltat; nam ira indignationis eius et uita in uoluntate  eius [42 1Kb] . Hec omnia in terra illa nuper accidisse cognouimus; nam, ut uerbum prophete assumam, non poterat Dominus ulterius portare propter malitiam impiorum hominum; peruenerunt enim peccata eorum in celum, et recordatus est Dominus iniquitatum populi et super eos infudit iram indignationis sue [43 1Kb] . Sed quare tam longa et tediosa digressione utar? quare ad nostrum principem non reuertor? Hunc equidem et quosdam alios concaptiuos, ceteris illustriores fama et genere, fecerat Salahadinus suo conspectui presentari. Proposuerat filius diffidentie prius uti deliciis, ut sic Montem-Regalem et alias munitiones fortissimas proditoriis suasionibus obtineret. Sed frustra iacitur rete ante oculos pennatorum [44 1Kb] ; fidelis siquidem  Naboth hereditatem patrum suorum nec permutat nec uendit; pretium uel commutationem aliam non acceptat pro Monte-Regali nisi montem Domini, ut inhabitet in eo in longitudinem dierum [45 1Kb] . Ab annis pueritie uouerat animam suam Domino, et hanc sub certa estimatione dederat pretium redemptionis sue. De hoc pretio rerum optimus estimator Apostolus loquens, et uitam siue animam pretium redemptionis sue constituens: Non facio, inquit, animam meam pretiosiorem quam memetipsum [46 1Kb] . Ut autem corda militum Christi uersutissimus ille tyrannus ad uotum suum fortius et efficacius inclinaret, quasi iis crucem Dominicam redditurus, quam peccatis nostris captiuam tenebat, eam captiuis  precepit ostendi. Sed sapientia Dei omnia conuertit in bonum his qui secundum propositum uocati sunt sancti [46* 1Kb] ; unde et in principe nostro ad presentiam uiuifice crucis tantus amor Christi, tanta gratie uirtus incaluit, ut merito possit dicere cum propheta: De excelso misit Dominus ignem in ossibus meis et erudiuit me [47 1Kb] ; unde et uerbum exhortationis assumens: Ecce, inquit, fratres, ecce lignum in quo pependit et redemit nos Filius Dei; in hac pro nobis mortem patiens celum aperuit, et morte destructa in hac eternam beatitudinem nobis dedit. Nobiscum capta est, ut ab eterna captiuitate nos liberet; et quia patrias nostras reliquimus propter istam, hec in nostram patriam nos reducet. Gaudete, fratres, quia nos respexit Dominus,  crucem suam ex industria nobiscum sustinuit capi, ut redemptio nostra concaptiua nostra fieret essetque nobiscum in presenti morte solatium. Scio enim quod nobis mors parata est, summamque gloriam reputo ibi mori, ubi uideo gloriam Christianitatis et salutis humane uexillum. Sequitur ducem ac principem huius uexilli, qui uitam suam pro nobis posuit, et ut uitam nostram pro ipso ponamus exposcit. Tutum est uitam suam ei committere, qui dux uite est et Dominus glorie. Exhibete operibus, si Christum diligitis, pro quo tanto  tempore laborastis. Ecce merces laborum nostrorum! pro amore ipsius diligamus mortem et hanc presentem laboriosam et miseram uitam habeamus contemptui, quia hodie nos Dominus in regno glorie sue inter sanctos martyres collocabit.

Circa uerba principis nichil prorsus immuto, sed in illa simplicitate in qua domino pape et multis, qui tunc aderant, relata et scripta sunt, tandemque a fratre regis Ierosolymitani, qui ibidem captus est, Cantuariensi archiepiscopo et nobis, qui pariter aderamus, uiue uocis officio apertius declarata, eadem memorie et scripture commendo. Intelligens autem ille infidelitatis et perfidie princeps, quod apud sanctum principem blandiendo  non proficeret, fremens corpore et dentibus frendens: Tuus, inquit Arabice, Christus te docebit, nec ipse, nisi abnegaueris eum, hodie de manu mea liberare te poterit. Sane quem fauor blandientis aure non mouerat, nec turbo tempestuosus inclinat. Suam enim in celo radicem fixerat cedrus illa nobilis, nulliusque timebat uiolentiam tempestatis; nam, sicut Apostolus scribit ad Timotheum: Fundamentum Dei firmum stat, habens hoc signaculum [48 1Kb] ; princeps autem, cum in iuuentute sua captiuatus fuisset, Arabicam linguam quam nouerat audiuit, sed eam post longo usu et magisterio necessitatis addidicit et respondens Arabice: Christus, inquit, neminem decipit, sed ille deceptus  est qui in eum non credit: ipsum adoro, ipsum confiteor ipsiusque tibi nomen nuntio. Si in eum crederes, euadere posses supplicia damnationis eterne, que tibi parata esse non dubites. Sed quid prorogas quod facturus es? Scio quod nichil sitis nisi sanguinem Christianum.

Cruenta itaque bestia milites armatos, qui ad occisionem sanctorum preparati fuerant, precipit introduci. Sed, irruente in principem turbine tempestatis, apparuit quid esset in homine; non expalluit eius facies, non sanguis congelatus est; non riguere come, uox faucibus non adhesit, non tremuit corpus, nec mens eius turbata est; non intellectus aut memoria torpuit, sed intrepidus et longe  solito securior nil omnino de statu consuete dignitatis amisit. De Moyse legitur ad commendationem eius, quod non est ueritus animositatem regis; iste uero iam seculo altior uictumque mundum conculcans, nam testimonio Ioannis: Hec est uictoria que uincit mundum, fides nostra [49 1Kb] , nil sapit nisi quod diuinum et celeste est, ideoque terribiles tyranni minas et circumstantes gladios uilipendit. Adhuc tamen granum sinapis integrum est, sed ex quo ceperit conteri maiorem accipiet ex contritione uirtutem [49* 1Kb] . Intonat et intentat terribiles minas ille malleator  fidelium Christi; sed athleta Domini fortissimus sermones ignitos quasi scintillas intime caritatis emittens, ex abundantia enim cordis os loquitur [50 1Kb] , contra arma iniquitatis et impetum mortis nil nisi Christi nomen et scutum fidei ponebat. Ea siquidem in eo caritas fortis ut mors, imo fortior morte, et que ipsam mortis amaritudinem in dulcedinem temperabat. O quanta est, Deus, magnitudo dulcedinis tue, quam abscondisti timentibus te [51 1Kb] ! quam dulcis et suauis es his qui sancto sunt corde, quibus unctio tue caritatis ipsam etiam mortem suauem et desideratissimam facit; hac dulcedine captus nominatissimus princeps, quanquam, a corpore peregrinans et complantatus in  similitudinem mortis Christi, cupiebat dissolui et esse cum Christo [52 1Kb] . Summo desiderio appetebat finem uite, imo, ut uerius loquar, uiuendi principium; nam, sicut Salomon ait: Cum consummauerit homo, tunc incipit [53 1Kb] ; huius enim uite transeuntis egressus est ad illam, que nec transit nec deficit, uitam; scit inuictissimus princeps cui credidit, et certus est quod potens est depositum suum in illum diem iustus Iudex seruare [53* 1Kb] . Tutius ei uidetur, iuxta consilium Dei, perdere animam suam ut eam custodiat, quam custodire ut perdat [54 1Kb] . Quis enim custodiet fidelius animam suam quam Creator et Redemptor illius? multiplicabit in anima eius uirtutem [54* 1Kb] , ut quam terrena inhabitatio deprimebat, reddat liberam sine macula, sine ruga et lucis eterne gloria  coronatam. Constantia principis mirabiliter confirmauerat fratres suos ad omnem sustinentiam tormentorum. Iamque reuelate erant ex multis cordibus cogitationes, ita quod excelsa uoce clamarent, Christum unanimiter confitentes; quibus princeps congratulans et pre gaudio seipsum uix capiens: Confidite, inquit, fratres; regnum enim glorie uobis paratum est, et sciatis quod ab ipso impio et populo eius sanguis noster exactissime in proximo requiretur. Adhuc dabit, illustrissime princeps, uoci tue Dominus uocem uirtutis [55 1Kb] ; exigetur sanguis tuus de manibus imperium et huic interfectioni gladius ultor, multiplicata occisorum uictima, respondebit. Sic implebitur tam uerbum tuum quam sermo prophete  dicentis: uictima Domini in Bosra et interfectio magna in terra Edom [55* 1Kb] . Illum diem desidero et exspecto, Domine Deus, quando inimici tui peribunt [56 1Kb] , quando facies de persequentibus te iudicium [56* 1Kb] ; scio quod hoc facies et non tardabis; reposita est hec spes mea in sinu meo [57 1Kb] ; et, licet canis ille de uictoria, que illi propter peccata nostra nunc accidit, glorietur; scio tamen, ut uerbis Iob utar, quod a principio, ex quo natus est homo super terram, laus ipsorum breuis est [58 1Kb] , ideoque corde suspenso et aure erecta felicioris euentus rumores  scienter exspecto; nam, testimonio Salomonis: Aqua frigida anime sitienti nuntius bonus de terra longinqua [59 1Kb] . uindica, Domine, sanguinem sanctorum tuorum, quem in iniuriam nominis tui, Iesu Christe, fudit Synagoga Satane, congregatio perditorum. Hec est mulier illa, de qua legimus in Apocalypsi: uidi mulierem ebriam sanguine martyrum Iesu Christi [60 1Kb] ; et: Peruenerunt peccata eius usque ad celum, et recordatus est Dominus iniquitatum eius. Reddite, inquit, illi sicut et ipse reddidit uobis; in poculo quo miscuit, miscete ei duplum; quantum exaltauit se in deliciis, tantum date ei tormenta et luctus [61 1Kb] . Conuersus autem ad Ierusalem Dominus uerboque Isaie iudicium in misericordiam conuertens: Ecce, inquit, tuli de manu tua calicem saporis,  fundum calicis indignationis mee; non adiicias ut illum bibas ultra, et ponam illud in manu eorum qui te humiliauerunt [62 1Kb] ; peribunt equidem peccatores a facie terre et exterminabuntur subito filii diffidentie, et in fortitudine tua, Domine, uenient ad cognitionem nominis tui omnes gentes; sed putas, Domine Iesu, durabimus? putas uidebimus? Iam uenit per quem tuam effudisti indignationem? nunquid natus est adhuc per quem capturus es benedictionem? scio quod benedictionem dabis legislator; festina, Domine, et fac ut prophete tui fideles inueniantur; subiicies tibi gentes et regna, ut constituaris in caput gentium. uerbum Ieremie est: Dominus fortitudo mea et robur meum;  ad te uenient ab extremo terre et dicent: uere mendacium operati sunt patres nostri et uanitatem, que eis non profuit [63 1Kb] ; per Sophoniam quoque promittit se redditurum populo labium electum ut inuocent omnes in nomine Domini et seruiant ei humero uno, quia ultra flumen Aethiopie supplices mei sunt, dicet Dominus, et filii dispersorum deferent munus mihi [64 1Kb] . Audi et Zacariam: uenient, inquit, populi mei dicentes: Eamus et deprecemur faciem Domini et queremus faciem Domini exercituum [65 1Kb] , et post pauca: Iudicabit populos et arripiet gentes fortes in longinquum [66 1Kb] ; nam, licet seruitium Domini malitiosa uoluntate detrectent, eos tamen, uelint nolint, compelli oportet ad seruiendum Deo uiuenti; acceptissimam siquidem Deo existimo huiusmodi coactionem ut  procuretur salus hominum, et quantum in nobis est Domini uoluntatem promoueamus; Dei enim adiutores sumus [67 1Kb] . Sicut ergo oramus ut adueniat regnum Dei, sic actualiter intendamus ut multiplicetur eius imperium, gentesque subiiciantur ei in uirga ferrea, et qui uoluntarie uolunt ingredi trahantur uiolenter ad regnum. De hac uiolentia loquitur Dominus per prophetas: In manu, inquit, forti et brachio extento et in furore meo regnabo super  uos, et subiiciam uos sceptro meo, ut inducant uos in uincula federis mei [68 1Kb] .

Erant de populo barbaro et de generatione illa peruersa atque adultera, qui tyrannum suum grauiter increpabant, eo quod tam diu damnatorum superbiam sustineret. O quam commendabilis et Deo grata superbia procul dubio his qui animales sunt, et non percipiunt que sunt spiritus Dei [68* 1Kb] ! uiri sancti uidentur superbire, dum seculum spernunt, dum tortores irrident, dum honores et diuitias uilipendunt: superbia reputatur nobilis conscientie libertas, et libera fidei Christiane nobilitas. De hac superbia legimus: Ponam te in superbiam seculorum [69 1Kb] ; et illud: Fortitudinem gentium comedetis et in gloria eorum superbietis [70 1Kb] . De hac iterum gloria  Sapientia loquens, dicit: Mecum diuitie et gloria, opes superbe et iuste [71 1Kb] ; accelerauerunt impii et in modis omnibus procurabant ut sine dilatione effunderetur sanguis innoxius. Sed et sancto principi et ceteris commartyribus eius longissimum uidebatur quod differebantur eorum supplicia, singulaque momenta sue glorie dispendium reputabant. Tu autem, profane, impie et crudelis Antichriste, quid protrahis, quid prolongas martyrum uota, quid ascendunt cogitationes in cor tuum? nunquid exquiris suppliciorum genera, quibus fidelium mentes a Christi caritate diuellas? uerbum tui antecessoris est Agad regis infidelis et pinguis: Siccine separat amara mors [72 1Kb] ? Scias quod mors  illa non separat, sed unit in Christo. Ideo mors illa dulcior est quam uita, quibus acceptior est una dies in atriis Domini super millia [73 1Kb] . Cogita et delibera, consume omnes adinuentiones humanas in suppliciis. Tum neque mors, neque gladius, nec uita, nec angeli, neque principatus, neque potestates, neque altitudo, neque profundum, neque instantia, neque futura, neque creatura alia poterit me separare a caritate Dei que est in Iesu Christo [74 1Kb] . Sciunt quod non sunt condigne passiones huius temporis ad futuram illam gloriam que reuelabitur in nobis [75 1Kb] . Sciunt quod pro confusione duplici et rubore in terra sua duplicia possidebunt, quod leue est et momentaneum tribulationis nostre immensum glorie pondus operatur in nobis [76 1Kb] . Seminat martyr in lacrymis et  dolore, sed potens erit in terra semen eius [77 1Kb] . Dolor enim generabit gaudium, pressura libertatem, iucunditatem afflictio, amaritudo dulcedinem. Nonne lucrosum et dulce commercium est seminare corpus mortale, animale, ignobile, ut resurgat immortale, spirituale [77* 1Kb] , in splendoribus sanctorum [78 1Kb] coronatum gloria et honore [79 1Kb] . Iustus autem, si morte preoccupatus fuerit, in refrigerio erit [80 1Kb] , et ut uerbo beati Iob utar: Miserie sue obliuiscetur, et quasi aquarum  que preterierunt non recordabitur; quasi meridianus fulgor consurget ad uesperum, et cum se consumptum putauerit, orietur et Lucifer [81 1Kb] . Irrue in uirum iustum, tyranne inhumanissime, ure, contunde, occide, incide, succide: nichil agis; nam in Christi caritate radicatos explantare non potes. Hoc est lignum quod ad honorem mittit radices et in tempore siccitatis non erit sollicitum. De hoc ligno Iob dicit: Lignum habet speciem [82 1Kb] , si pretium [83 1Kb] fuerit, rursum uirescit et repullulant rami eius [84 1Kb] . Christianus, cui uiuere Christus est et mori lucrum [85 1Kb] , uitam inuenit moriendo; et cum uideatur oculis insipientium mori [85* 1Kb] , in pace fit locus eius [86 1Kb] , et in loco pascue collocatur [86* 1Kb] , quoniam uita ipsius custodita est cum Christo in Domino.



DE EODEM.


Ab ore tyranni pendebant ministri Satane, ueloces ad effundendum sanguinem, et ecce filius mortis eterne in filios et heredes uite celestis mortis iudicium dictaturus: Hunc, inquit, qui mee gloriam maiestatis ausus est blasphemare, interficiet manus mea; alii autem auertantur hinc, et omnes, qui non negauerint Christo, capitaliter puniantur.

Celestis dispensatione consilii segregauit eum Dominus ab aliis, et certamen forte dedit ei, ut uinceret et sciret quoniam omnium protector est Sapientia. Illustrissimus princeps in terram prosternitur, cumque supinus iaceret atque oculos erectos  et fixos haberet in celum, sancto eius pectori superposito pede dextro, ipsius gutturi gladium tyrannus infixit. Christi nomen, quod semper in corde et ore, illius gladius intercepit; nullam sui corporis partem mouit egregius Christi martyr, carpebat de crucis arbore fructum uite; ei namque cruciatum in delicias conuertebat memoria crucis Christi: hec enim est arbor illa de qua sponsa in Canticis dicit: Sub umbra eius sedi et fructus eius dulcis gutturi meo [87 1Kb] ; habebat nominatissimus princeps fructum crucis in gutture et gladium dulciorem reputans omni cibo, inter angustias mortis gustabat et uidebat quam suauis est Dominus [88 1Kb] . Hoc isti sapiebat gladius quod ignis beato Laurentio, qui suos ridebat carnifices, suumque  iudicem subsannabat, cum Apostolus dicat: Absit mihi gloriari nisi in cruce Domini nostri Iesu Christi [89 1Kb] . Cum beatus Andreas in patibulo crucis inestimabiles deliciarum thesauros inuenerit, liquet quod in passione sanctorum quidam fructus uite celestis et quedam delibatio eternitatis abscondita pregustatur. Alioquin Propheta non diceret: Si utique est fructus iusto, utique est Deus iudicans eos in terra [90 1Kb] ; et quare non absconderetur in passione Christi dulcedo? nam ibi abscondita  est eius fortitudo [91 1Kb] ; ibi manna celeste absconditum est his qui lignum uite apprehenderunt. Sicut elephanti animantur ad bellum ostensione sanguinis, sic et fortius animauerat Christi milites uiuifice crucis ostensio et memoria Dominice passionis: nam arbor illa salutifera, scilicet sanguine Saluatoris infusa, non cessauit postea fundere oleum letitie, sudare balsamum gratiarum, stillare unguentum fortitudinis et producere fructum uite. In quo triumphauit Christus, facit etiam suos milites triumphare, sicut ad Timotheum [92 1Kb] scribens Apostolus: uidemus, inquit, Christum propter passionem mortis tentatum gloria et honore coronatum. In eo autem quod passus est ipse et tentatus auxiliatur eis qui tentantur [92* 1Kb] . Crux enim Christi pereuntibus  stultitia est; his autem qui salui fiunt, Dei uirtus et Dei sapientia. Et ad Corinthios scribens dicit: Sicut abundant passiones Christi in nobis, ita et per ipsum abundat consolatio nostra [93 1Kb] . Cedebat principi non tantum ad consolationem sed ad plenitudinem gaudiorum ei, quod omnes dolores corporis proprii fugabat recordatio uulnerum Christi et certa atque festina retributio premiorum. Scit quod cito apprehendet tritura uindemiam et attriti corporis contumelia ei cedet ad gaudium et coronam. Ecce, nobilissime princeps, ecce finis uie et consummatio peregrinationis tue. De torrente in uia bibisti; propterea exaltabitur caput tuum in patria [94 1Kb] . Secure iam potes dicere: Susceptor meus es tu, gloria  mea, et exaltans caput meum [95 1Kb] . Procul dubio coronaberis, quia legitime certasti [96 1Kb] . Nam testimonio Iob: Qui afflictus est erit in gloria [97 1Kb] . Impius ergo te humiliando coronam tibi glorie fabricauit. Beatus es, quia possessionem glorie quam Adam cum progenie sua perdidit, tu cum sociis tuis hodie ingredi meruisti. Tuas uias optime direxisti, dicere potes: Sine iniquitate cucurri et direxi [98 1Kb] ; bonum certamen certasti, cursum confirmasti [99 1Kb] . Beati sunt qui tuis monitis crediderunt, et sicut de beato Elia Sapiens dicit: Beati sunt qui te uiderunt et qui in amicitia tua delectati sunt [100 1Kb] . Credo tamen quod si aliquos noluisti secundum carnem, sed iam forte nosti quoniam introisti in potentias Domini et ingressus es abyssos luminis et iucunditatis  eterne. uides quod tyrannus retraxit a gutture suo gladium, et felix anima corruptibilibus exonerata exuuiis, soluto tributo mortis, libera euolauit in celum; assumpta est ab eo qui dicit: uolo [1 1Kb] parare uobis locum [2 1Kb] ; et iterum: ueniam ad uos ut assumam uos ad memetipsum; et illud: uolo, Pater, ut ubi ego sum, ibi sit et minister meus [3 1Kb] , a pueritia sua incipiens in singulis etatibus, quasi in omnibus horis diei tanquam strenuus cultor in uinea Domini Sabaoth laborauit, et in consummatione  sanctorum uirtutis perfectissime diem clausit, sicut apud Salomonem scriptum est: Iustorum semita quasi lux splendescens procedit et crescit usque ad perfectum diem [4 1Kb] . Mors principis multos excitauit ad lacrymas, sed nullam hic uideo materiam lacrymarum. Mors illa, per quam mirificauit Dominus sanctum suum [5 1Kb] , non mors, sed dormitio est, portas mortis et porta uite. uocatus est in celum, quo mundus non erat dignus; nec exstincta est hec lucerna, sed flatu transitorio percussa est, ut iam exstingui non possit, et ut illuminata celitus luceat omnibus qui in domo sunt. Desiderium cordis eius tribuisti ei, Domine, et uoluntate labiorum eius non fraudasti eum [6 1Kb] . Gaudeamus ergo, fratres, nam et ipse gaudet et tripudiat  introductus in gaudium Domini sui.



DE EODEM.

Illi etiam gloriosi milites et socii passionum ibant gaudentes a conspectu concilii; quia digni habiti sunt pro Christi nomine mortem pati [7 1Kb] ; iuxta consilium Sapientis, melius uidebatur iis ire ad domum luctus quam ad domum conuiuii [8 1Kb] ; hi omnes testimonio fidei probati inuenti sunt, ideoque gaudebant sicut Apostolus loquens ad Hebreos dicit: Aspicientes in auctorem fidei et consummatorem Iesum [9 1Kb] , sciunt quod si domus eorum terrestris huius habitationis dissoluitur, edificationem ex Deo habent, domum non manufactam, in celis eternam [9* 1Kb] , sciunt quod, inquit, temporalis breuissimus somnus  est. Cum dederit dilectis suis somnum, ecce hereditas Domini [10 1Kb] ! tunc mansueti hereditabunt terram et delectabuntur in multitudine pacis [10* 1Kb] . Sicut enim complantati sunt similitudine mortis Christi, sic et resurrectionis, erunt regenerati in spem uite et resurgentes in gloria filiorum Dei: Fulgebunt enim iusti sicut sol [11 1Kb] in conspectu Dei, cum reformauerit Christus corpus humilitatis nostre, configuratum corpori claritatis sue [12 1Kb] , ut qui splendor est et figura substantie Dei [13 1Kb] , non dedignetur filios adoptionis sue imagini conformari, sicut beatus Ioannes  in Epistola sua loquens: Nunc, inquit, filii Dei sumus, sed nondum apparet quid erimus: Scimus autem quoniam cum apparuerit, similes ei erimus [14 1Kb] . uenerant ad locum martyrii, corpora suppliciis gratanter exponunt: ue genti peccatrici, semini nequam, filiis sceleratis [15 1Kb] ! non sufficit ministris Satane amputare capita martyrum, sed ensibus effodiunt oculos et rimant gladiis interiores latebras animarum. In corpora enim deseuire potest inhumana crudelitas. Porro iustorum anime in manu Dei sunt, et non tanget illos tormentum malitie [15* 1Kb] . Consummati ergo in breui expleuerunt tempora multa [16 1Kb] . O quam pretiosa est in conspectu Domini mors sanctorum eius [16* 1Kb] , uere pretiosa; isto enim pretio hi empti sunt de terra; isto pretio datur  ei possessio glorie, regnum celi, corona immarcescibilis et pax uite. uisi sunt oculis insipientium mori, illi autem sunt in pace [17 1Kb] ; nec ergo pro istis mihi uidetur esse lugendum. Suos enim in gaudia luctus uerterunt [18 1Kb] ; absterget Dominus lacrymas ab oculis eorum, et iam non erit luctus, neque ullus dolor, quoniam priora transierunt [19 1Kb] ; momordit sed non deglutiuit mors improba uiros Dei; uisa est uicisse et absorbuisse eos, sed absorpta est mors in uictoria. Ubi est, mors, uictoria tua [20 1Kb] ? certe ille qui habet uite et mortis imperium, tuam itaque mortificabit potestatem, ut iam efficiaris uite causa et introitus ad salutem.



TRANSITUS AD ALIA.

 Hi prefati martyres ita glorificauerunt Dominum in corpore suo et acceperunt calicem salutaris. Quid retribuemus Domino pro omnibus que retribuit nobis [21 1Kb] ? Eadem imagine insigniti sumus, eodem sanguine redempti, iisdem sacramentis initiati, nec tamen pro Christo possumus aut uolumus quidquid pati. Dicet aliquis: Libenter pro Christo paterer, si occasio se offerret. Nouit Dominus figmentum nostrum [21* 1Kb] ; namque delectus, quem exhibemus in minimis, manifeste declarat quid ageremus in magnis.





DIALOGUS INTER REGEM HENRICUM II ET ABBATEM BONAEuALLENSEM.

 REX. Filios enutriui et exaltaui, ipsi autem spreuerunt me [22 1Kb] ; amici mei et proximi mei aduersum me steterunt [23 1Kb] , quosque domesticos ac familiares habueram, crudeles et impios inimicos et proditores inueni.  uerumtamen Deus ultionum, Dominus Deus [24 1Kb] , ultionem mihi faciet de inimicis meis, eosque qui confusionem meam desiderant destruat et confundat. Posuerunt mihi mala pro bonis, et odium pro dilectione  mea; constituat super eos Dominus angelum percussorem, et diabolus stet a dextris eorum; cum iudicantur exeant condemnati, dies eorum fiant pauci, filiique eorum orphani et uxores eorum uidue fiant, nati eorum in interitu, nec sit qui misereatur pupillis eorum, et pereat de terra memoria ipsorum [25 1Kb] , fiant uie eorum tenebre et lubrice, et angelus Domini persequens eos [26 1Kb] : erubescant et conturbentur in seculum seculi; et confundantur et pereant [27 1Kb] : ueniat mors super illos et descendant in infernum uiuentes [28 1Kb] , ubi eorum ignis non exstinguatur et uermis eorum non moriatur [29 1Kb] . Delicie eorum conuertantur in amaritudinem et dolorem, atque cum Dathan et Abiron, cum Cain et Iuda proditore suam interminabiliter habeant portionem.

 ABBAS. Quid est hoc, prudentissime princeps? que est hec tue mentis turbatio, ut creature Dei maledicas et maxime homini qui est Dei forma et imago Altissimi? De his que ipse facit, nec te decet, nec te licet expetere ultionem. Mala que sustines Dominus facit. Si mihi non credis, crede Isaie qui dicit: Non est malum in ciuitate, quod non faciat Deus; et in eodem propheta: Quis dedit Iacob in direptionem et Isrel uastantibus? Nonne Dominus cui peccauimus [30 1Kb] ? Si te odit aut persequatur homo, iudicium Dei est, nec hoc ab homine sed a Deo. Cum Dauid egrederetur de Ierusalem propter percussionem filii sui Absalon, nudis pedibus atque in cinere et cilicio, maledicebat ei Semei, dicens: Egredere, uir Belial, egredere, uir sanguinum  [31 1Kb] . Cumque Abisai frater Ioab illum sic maledicentem regi uellet occidere, prohibuit Dauid dicens: Noli eum interficere, quia misit ipsum Dominus ad maledicendum mihi [32 1Kb] . Si uis, o rex, esse imitator Dauid, profitearis et dicas quia misit istos Dominus ad maledicendum mihi.

REX. Si isti missi sunt ad maledicendum mihi, quare non sum missus ad maledicendum malefactoribus meis? Si ego. non possum eis malefacere quantum uolo, maledicam tamen quantum potero; nam maledictio ipsa quodammodo species ultionis mihi est, et grata consolatio in aduersis.

ABBAS. Illustrissime princeps, ex quo inimico tuo maledixisti, iam ipsum iudicasti, iam accepisti  de ipso ultionem, et sic abstulisti summo iudici Deo, ne fiat tibi de tuo inimico iudicium aut uindicta. Nonne melius sciebat et poterat te uindicare, qui malorum uindex est et omnium iudex? Ipse quoniam per prophetam dicit: Mihi uindictam et ego retribuam [33 1Kb] . Fecisti quod ipse facere debuerat, quia sicut scriptum est: Non puniet Dominus bis in idipsum [33* 1Kb] ; non inuenit in tuo inimico quid puniat, quia iam illum punisti, illum quem Deus punire  debuerat. Deus enim iudicata non punit, id est non iudicat, et punita non punit. Si Christi iudicium euadere uolumus, nos et non alios iudicemus. Si enim a nobis ipsis iudicati sumus, iam iudicium quasi iustitia. Paulus namque apostolus ait: Si nos ipsi iudicaremus, non utique iudicaremur [34 1Kb] .

REX. Lego in uet eri Testamento duces, reges etiam et prophetas frequenter de hostibus suis grauissimam sumpsisse uindictam. Ut autem uerbo Elie prophete utar: Non sum melior quam patres mei [35 1Kb] ; Dominus ad Moysen dicit: Maleficos non patieris uiuere [36 1Kb] , et, maledictus qui non impleuerit uerba legis huius. Unde et sex tribus constitute sunt in uno monte ad maledicendum transgressoribus legis. Abrahe quoque dictum est: Quicunque  maledixerit tibi, sit ille maledictus [37 1Kb] . Non legerentur ista in sacro eloquio nec scripta fuissent, nisi liceret maledicere aut malefacere inimicis.

ABBAS. Attende, rex, quod non es de populo Iudeorum aut discipulus Moysis, sed de populo acquisitionis, Christique discipulus et professor. Populus ille Iudeorum dure ceruicis erat, sicut scriptum est. Durus es tu et nimis ferrea ceruix tua [38 1Kb] ; ideoque delectabatur in retributione malorum: exercebat itaque sine omni misericordia duritiam ultionis, auferentes manum pro manu, dentem pro dente, oculum pro oculo [39 1Kb] . Propter hanc duritiam precepit iis Dominus: Diliges amicum tuum et odio habebis inimicum tuum [40 1Kb] . Porro, licet mandata ueteris Testamenti, id est legis, ad tutelam corporum  pertinerent, salutem tamen anime non habebant, quod per prophetam suum manifeste Dominus ostendit, dicens: Dedi iis legem non bonam et precepta non bona, quia mandata in quibus non uiuant [41 1Kb] ; ueniens itaque Dominus pius et misericors, sicut ipse dicit [42 1Kb] , iudicari et non iudicare, docet nos non solum inimicis et persecutoribus nostris ueniam dare, sed inimicos diligere et pro ipsis orare. Diligite, inquit, inimicos uestros, benefacite his qui oderunt uos; orate pro calumniantibus uos et persequentibus uos [43 1Kb] ; misericordia enim superexaltat iudicium, et qui misericordiam non exercet [44 1Kb] , sine misericordia damnabitur in eternum.

REX. Quidquid in euangelica uel in alia Scriptura  inuenias, illud in corde meo inuenire non possum, ut persecutori meo benefaciam aut diligam inimicum: hoc uite perfectioris est. uideo quod agnus in agnum, columba in columbam quandoque irascitur, et percutiendo ille cornibus illa pennis, suam sicut possunt profitentur iracundiam; mihi autem non licebit irasci, cum iracundia sit quedam uirtus anime et potentia naturalis? Non uidetur illicitum quod mihi est a natura permissum: natura  sum filius ire; quomodo ergo non irascar? Deus ipse irascitur, in quo, sicut scriptum est: Non est transmutatio nec uicissitudinis obumbratio [45 1Kb] . Quomodo ergo stabiliam cor meum, ut non irascar? maxime contra illos, quorum contra me sunt omnia opera, omnia uerba, omnes cogitationes in malum, ut uerbo Iob uiri prudentissimi et patientissimi utar: Nec fortitudo mea fortitudo lapidum est, nec caro mea enea est ut illa sustineam [46 1Kb] .

ABBAS. Sed hec et consimilia te oportet sustinere per Christum, si non uis sustinere dolores interminabiles et intolerabiles in inferno. Expedit itaque ut uim facias cordi tuo, conuertens odium in gratiam, inimicitias in amorem. Si hanc uim cordi tuo  feceris pro amore Christi, per hanc uim celeste regnum acquiris: Regnum enim celorum uim patitur [47 1Kb] ; Dominus in Euangelio dicit: Dimittite et dimittetur uobis, et si non dimiseritis aliis ex corde, nec Pater meus celestis dimittet uobis [48 1Kb] ; qui misericordiam non facit, sine misericordia peribit. Et iterum Dominus in Euangelio dicit: In qua mensura mensi fueritis, remetietur uobis [49 1Kb] ; facias igitur misericordiam apud proximum, si uis inuenire misericordiam apud Deum. Audi uerbum aut potius Euangelium Salomnis: Homo homini seruat iram et a Deo querit medelam; atque in hominem similem sibi non habet misericordiam [50 1Kb] ; homo caro est, et reseruat iram; quomodo ergo propitiationem petet a Deo? Audiuisti Salomonem, et ecce plus quam  Salomon hic. Christus enim, Creator et Saluator noster, ipse est qui dicit: Si esurierit inimicus tuus, ciba illum; si sitit, potum da illi [51 1Kb] ; et in Euangelio [52 1Kb] , seruus qui cum conseruo suo noluit misereri, datus est tortoribus donec debitum persolueret uniuersum; et in oratione Dominica dicimus: Dimitte nobis debita nostra, sicut et nos dimittimus debitoribus nostris [53 1Kb] . Pactum et conuentionem facimus cum Deo, et ita nobis debita nostra et peccata dimittat, sicut nos aliis condonamus et dimittimus inimicis et malefactoribus nostris, tanquam falso et mendaciter loquentes, nos ipsos seducimus ac iudicium damnationis eterne scienter incurrimus. Deus non irridetur [54 1Kb] , et ipse est qui scrutatur occulta cordium, nec decipere nec decipi potest. Sicut  te habebis erga inimicum tuum, ita se habebit erga te, qui te in sanguine suo de seruo et inimico fecit filium et amicum. Si uis pro malo reddere malum, Deum ad iracundiam prouocas, et uereor ne ille, qui terribilis est super filios hominum [55 1Kb] , contra te et cogitet super te maius malum. uerbum equidem Salomonis est: Cum ceciderit inimicus tuus, ne gaudeas, ne forte uideat Deus et auertat iram suam ab eo, et conuertat in caput tuum [56 1Kb] . Scriptum  est enim: Qui letatur in ruina alterius non erit impunitus [57 1Kb] . Alius enim letabitur in ruina illius; ideo secura conscientia dicebat: Si gauisus sum ad rui nam inimici mei et exsultaui eo quod malum inuenisset eum [58 1Kb] , etc., et Dauid: Si reddidi retribuentibus mihi [59 1Kb] , etc.; uir prudens et sanctus tam graues imprecationes siue deuotiones non faceret, si se mala pro malis retribuere cognosceret. Sane multos persecutores habuit; sed in omni iracundia sua a misericordia et mansuetudine non recessit Ideoque hilari conscientie securitate cantabat: Memento, Domine, Dauid, et omnis [60 1Kb] , etc.

REX. Utinam, Pater, retribuere possim inimicis meis iuxta impetum et desiderium ire mee; irasci possum et plus quam uolo, sed retributionem in  mea non habeo potestate: ille qui omnia potest retribuat abundanter facientibus mihi superbiam [60* 1Kb] , et accipiat anima mea de illorum confusione letitiam.

ABBAS. Illustrissime rex, proprium est hominis quandoque irasci, sed cauendum est ne ira conuertatur in odium et peccatum, sicut scriptum est: Irascimini, et nolite peccare [61 1Kb] . Prohibet autem Deus ne cadat sol super iracundiam uestram [62 1Kb] : et, ut hoc simpliciter exponamus, induret ira nostra a mane usque ad uesperum. Habeamus itaque in omnibus patientiam: si quis offenderit nos, persone peccatum habeamus odio, non personam; hoc enim perfectorum odium siue perfectum, sicut scriptum  est: Perfecto odio oderam illos, etc. [63 1Kb] . Abiectis ergo maledictionibus reddamus maledicentibus et malefacientibus bona pro malis; habeamus exemplum in beato Stephano, qui pro persecutoribus suis orauit et obdormiuit in Domino [63* 1Kb] . Ille etiam, qui docet hominem scientiam [64 1Kb] , suo nos docet et informat exemplo, dum pro suis crucifixoribus orans: Pater, inquit, dimitte illis, quia nesciunt quid faciunt [65 1Kb] . Si maledixerimus hominibus, maledictio conuertetur in sinum nostrum, et ira quam habemus erga illum, qui Dei est imago, omnem nobis reddet iratum. Si quis pater multos haberet filios et aliquis illorum alium flagellaret in oculis patris, credo quod non irasceretur filio pater flagellato, sed potius flagellanti. Celesti ergo Patri  reseruemus omne iudicium, nec faciamus malum aut oremus malum malefactoribus nostris, ne nobis fiat oratio nostra in peccatum.

Qui alii maledicit, seipsum maledictione implicat et inuoluit, et inimico suo per maledictionem diuine fructum benedictionis acquirit. Dicit enim Dominus: Maledicam benedictionibus uestris et benedicam maledictionibus [66 1Kb] ; ergo inimicum tuum melius adiuuare non potes, quam si ei maledicas:  non malum facias; sic enim facis ut misericordiam et benedictionem consequatur a Domino, et tu qui alii maledicis, solus subiaces maledicto; ideo Apostolus dicit: Maledicimus et benedicimus nemini, malum pro malo reddentes; benedicite maledicentibus uos et nolite maledicere [67 1Kb] .

REX. Inimici mei quotidie contra me inualescunt [68 1Kb] , et superbia eorum qui me oderunt ascendit semper [69 1Kb] . Quomodo ergo possum humiliare cor meum ad misericordiam, qui uideo inimicos meos contra me exaltari in iracundiam?

ABBAS. Ille, quem tuum reputas inimicum, non tuus sed suus inimicus est. In eo enim quod te odit, seipsum occidit; de hac occasione uel potius homicidio Ioannes euangelista: Qui odit fratrem suum  homicida est [70 1Kb] ; dum te odit, seipsum mortificat, et te cum iniuste persequitur, uelit nolit, in Christo uiuificat. Si ergo uis de inimico tuo consequi ultionem, totum committe Altissimo et confide in eo; ipse autem mala tua conuertet in bonum, damna in lucrum, tristitiam in gaudium, tribulationes in pacem, molestias in delicias, dedecus in honorem.

REX. Possem persecutoribus meis misereri ad tempus; sed in sua malitia perseuerent, eorum sustinere iniurias non possum, quia summa inertia cordisque pusillanimitas et defectus animi uideretur; quia igitur a sua malitia non desistunt, ego ipsorum nequitie misereri non possum.

 ABBAS. Moueat te, queso, ad misericordiam, egregie princeps, amor Christi, pietatis negotium, timor diuini iudicii et exempla ueterum patrum. Moyses, cum eum uellet populus durus et lapideus lapidare [71 1Kb] , fugiens ad tabernaculum, stabat in contractione coram Deo, pro ipsis animam suam ponens, praue et peruerse generationi paternos impendebat affectus et materne gratiam pietatis. Dauid Nabal uiro stulto nequitiam suam benigne condonat [72 1Kb] . Idem Sauli persecutori suo compatitur [73 1Kb] , et mortem sui mortalis inimici, scilicet Absalon, lamentatur [74 1Kb] . Eliseus, a rege Samarie quesitus ad mortem, ipsum et populum eius a morte liberauit [74* 1Kb] . Ioseph etiam a fratribus suis uenditus eosdem benigne recipit et honorat [75 1Kb] ; si uelis habere  cum humilitate patientiam, in humilitate uinces omnes aduersarios tuos et in patientia tua possidebis animam tuam [76 1Kb] .

REX. Cum hanc patientiam et humilitatem in corde meo, sicut dictum est, inuenire non possim, loqueris et laboras in uanum, nisi uelis ostendere quibus modis uirtutes illas obtinere debeam et seruare.

ABBAS. Amice et domine reuerende, si patientiam et humilitatem habere desideras, recogita quam immundum et uile sit, unde homo concipitur, in  quanto dolore parturitur a matre, et in quantis miseriis et immunditiis nascitur et nutritur, quam breuis est uita eius, quantis doloribus et laboribus ducitur, quantis insidiis et periculis subiicitur, quam sit horribilis finis eius! Consideranter attende terribilem iudicii diem, horrendum tribunal, iratum Iudicem, ardentem fluuium, uermes qui non moriuntur, flammas inexstinguibiles, fetorem mortificantem, stridorem dentium, umbram mortis et dolorem cui non est similis aut equalis, que omnia, etsi presentia non sunt, scias tamen procul dubio quod non tardabunt. Preterea plurimum prodest deuota oratio ut homini a Domino Deo concedatur humilitas et patientie fortitudo.

REX. Quare de oratione loqueris, Pater? Nonne  uides occupationes et sollicitudines meas tam importabiles ut uix Domino Pater noster possim in missa dicere; uix una hora diei aut noctis ualeam respirare?

ABBAS. Has occupationes tibi, rex, tu ipse facis, qui pacem et quietem anime tranquillissimam habere poteras, teque infinitis commotionibus atque turbationibus implicas et inuoluis: millia hominum assidue te sequuntur, quorum negotia audiuisti et omnia deferuntur in futurum, que tamen breui deliberatione poterant expediri.

REX. Illi soli, sicut existimo, Pater, me sequuntur, quorum petitiones iniuste sunt qui, quia de suo iure desperant, curiam sequuntur ut improbitate  sua et importunitate me uincant.

ABBAS. Noli, optime princeps, teipsum fallere, noli rationes pretendere inutiles ad excusandas exeusationes in peccatis [76* 1Kb] . Deus enim non irridetur [77 1Kb] . Scimus quod uelox et strenuus in negotiis tuis, tardus autem in negotiis alienis; multorum magna tamen consuetudo, quasi quedam altera natura, est in plenitudine curie sue et in magna frequentia gloriari. Quid de talibus sacra Scriptura terribiliter et quasi in modum tonitrui dicat, patienter, queso, et libenter attende. O uos qui placetis uobis in turbis, data est uobis potestas a Deo, qui interrogabit opera et cogitationes uestras; quoniam cum essetis ministri regni illius, non recte iudicastis neque secundum Dei uoluntatem ambulastis.  Horrende et cito apparebit uobis, quoniam iudicium durissimum his qui presunt [77* 1Kb] ; exiguo enim conceditur misericordia et fortioribus instat fortior cruciatus.

REX. Scriptura hec horrenda et terribilis est principibus uniuersis; uerum secura conscientia dicere possum, uoluntatem atque desiderium meum semper esse ut sim in solitudine et in paucitate potius quam in multitudine. Sed non est datum mihi desuper ut possim quandoque secretius uiuere, et unius breuissimi momenti gaudere tranquillitate.  Etiam in missa non solum laici sed etiam clerici uiri et religiosi me sollicitant, et quasi abiecta reuerentia summi sacramenti, suas mihi petitiones non cessant offerre.

ABBAS. uide, carissime mi rex, ne hanc consuetudinem tu ipse induxeris; quam quidem facile poteris amouere, si in ea tuam conscientiam lesam sentis; periculosum enim nimis est, ut ea hora, qua Dei Filius ante oculos immolatur, homines auertantur ab oratione uanisque fabulationibus occupentur. Scimus quod si aliquis prepotens princeps aliquos inuitasset ad mensas, molestissime ferret, si cibum eius conuiue despicerent.

REX. Ego, si consulitis, Pater, petitiones omnium  differam, et quandiu in ecclesia sum, nullius preces exaudiam.

ABBAS. Salua misse et horarum diei reuerentia, non minus in ecclesia quam in camera potes fratrum necessitates audire, et ubi misericordiam postulas, ibi aliis misericordiam exhibere; sane siue aliquis decus aliquid postulat, siue sua sibi restitui exigat, siue iustitiam exhiberi sibi petat precipias. In omnibus his debitor es omnibus, nec sine periculo anime tue talia differuntur. Ad uindictam malefactorum, laudem uero bonorum, gladium iustitie accepisti. Si ergo iustitia petitur, eam gratis et sine pretio facias, nec precellentissimum officium tuum permittas aliqua uenalitate corrumpi. Si necessitas pauperum et religiosorum  petit sibi porrigi manum misericordie ac munificentie tue non differas; uerbum Salomonis est: Ne dicas amico tuo; uade et reuertere cras, cum statim possis dare [78 1Kb] , nescis enim quid uentura pariat dies; nescis utrum dilationem et moram possit eorum necessitas sustinere. Hodie uiuis et nescis si in crastino uiuas. Rex hodie est et cras morietur, cum autem mortuus fuerit, hereditabit serpentes et uermes [79 1Kb] . Rex, rex, istos heredes habiturus es, quia de carne tua nascentur. Illi autem qui iam de carne tua nati sunt, si te uiuum non diligunt, quomodo mortuum diligent? Ecce habes filios et heredes pro quibus animam destrinxisti et carnem mortificasti; non magis proderunt anime tue quam profuerunt carni tue: quidquid in iis posuisti uanitas  est, mendacium est carnale, est transitorium, est perditum, nil de Deo ibi est. Si uis heredes habere, fac tibi heredes pauperes Christi, nam, deficientibus filiis tuis, pauperes stabunt in magna constantia aduersus eos qui te angustiauerunt [79* 1Kb] . Si filii tui pro hereditate terrena et momentanea te affligunt, pauperes te regni celestis heredem facient esse. Nam testimonio Christi: Ipsorum est regnum celorum [80 1Kb] .

REX. Filios meos exheredare non ualeo, nec uolo, nec debeo; quamuis enim decreta et leges  repellant eos ab hereditate paterna, qui contra patres suos arma mouerunt, nolo tamen filios meos ab hereditate repellere; etsi exheredare eos possem, cor meum hanc duritiam non posset sustinere.

ABBAS. De filiorum tuorum hereditate loqueris: quare nullam facis de hereditate pauperum mentionem?

REX. Propositum ac desiderium meum est, maximam mearum rerum partem ponere ad liberationem terre illius in qua steterunt pedes Domini, in qua nos nascendo et moriendo redemit, partem pauperibus distribuere, residuum uero in usus orphanorum et aliorum egenorum misericorditer erogare.

 ABBAS. Potentissime rex, sustine patienter que tibi dicturus sum. Ubi de salute anime tue agitur, ut parcam regie potestati, fecit te de nichilo factor omnium Deus. Si placuisset ei, genuisset te pater tuus ex ancilla uili et humili, nec esses hodie inter reges, nudus egressus eo de utero matris tue [80* 1Kb] ; omnia que habes commendauit tibi Deus. Si non potes reddere quantum debes, redde quantum potes, uide ne mundus auertat te a Christo. Legitur de quodam uiro magno quod, cum laboraret in extremis et monerent amici eius ut bona sua largirentur egenis, obsessus tam maligno spiritu quam morbo respondit: Libenter hec facerem, sed domina auaritia non permittit.

 REX. Quanta ecclesiis fecerim nouerit Deus, nec me ita dure argueres, si nouisses quantum honor Ecclesie temporibus meis creuit.

ABBAS. Scio quod magnifice et munifice dedisti ecclesiis et ecclesiasticis uiris, et eleemosynas tuas enarrat omnis Ecclesia sanctorum. Sed attendit Dominus non quantum, sed ex quanto detur; non ubi sed unde: nam si spolias unum altare, ut alterum tegas; si uni pauperi auferas, ut alii conferas, testimonio Scripture non acceptat Deus sacrificium de rapina [81 1Kb] ; rapina namque, imo sacrilegium est, quidquid in rebus ecclesiasticis potestas ciuilis usurpat.

REX. Quid si Romana Ecclesia antecessoribus meis et mihi dedit ac priuilegiauit magnam in rebus ecclesiasticis potestatem? Debemus eam per omnia  sequi; mater et magistra nostra est, nec tibi absurdum uideri debet, si uelim priuilegiis, eius uti.

ABBAS. Scriptum est non quid Rome fiat, sed quid Rome fieri debeat considerandum est; ideoque, prudentissime rex, diligenter attende quid deceat, non quid liceat; quid ad interminabilem salutem et gloriam ineffabilem, non quid ad falsam et transitoriam dignitatem pertineat: multa priuilegia possunt emi; porro unum necessarium quod non potest auferri [81* 1Kb] . Summum priuilegium est libertatem filiorum Dei obtinere et per regnum temporale  miseriis et doloribus plenum acquirere regnum celorum, cuius gloria non deficit, cuius honor non interrumpitur, cuius beatitudo non transit. Quid est gloriosius aut desiderabilius in hoc mundo quam regnare et exercere super alios potestatem. Tu uero per experientiam didicisti quod temporalis regni felicitas, in quo plus metuit qui plus potest, plus indiget qui plus habet, nunquam quiescit qui pro omni quiete laborat, omnibus seruit, qui omnibus dominatur, utrum dicta uera tu noueris.

REX. Noui ego, noui, nec possem aut corde cogitare aut uoce proferre quantum laborauerim pro populo meo, et hanc retributionem mihi facit Dominus quod nec in populo meo fidem, nec in filiis meis amorem inuenio.

 ABBAS. Rex, attende, queso, et recogita quanta in magnis necessitatibus fecerit Deus tibi: uidi cum necessitates grauissimas [82 1Kb] , et credo quod precibus populi tui liberauit te Deus, ex gratia et misericordia Dei semel adeptus es, potes reputare miserrimum si eam elongas a te, si ipsam non custodis et retines in futurum.

REX. Multoties expertus sum et in orationibus et necessitatibus meis quod habeam gratiam Dei, sed nunquam noui retinere aut seruare habitam, et qualiter hoc possem facere, Pater, a tua sanctitate libenter audirem.

ABBAS. Duo sunt quorum alterum acquirit gratiam, alterum retinet acquisitam, pura confessio oris et operis satisfactio: cum enim peccator accedit  ad sacerdotem uicarium Dei, et effundit cor suum quasi aquam in conspectu Altissimi, quasi ouis ante pastorem, quasi egrotus ante medicum, quasi reus ante iudicem, ex quo accusare et per confessionem damnare se incipit, iudex omnium peccatorem seipsum iudicantem in gratiam suam recipit, amplectitur, osculatur et annulo sue caritatis insignit: hic est enim filius ille prodigus, qui portionem suam uiuendo sumptuose consumpserat, cumque de siliquis porcorum quarum copiam habere non poterat, rediret ad patrem, uides quod a longe pater cucurrit ad filium et amplexatus est eum et cecidit super caput eius [82* 1Kb] . Quid putas cogitabat miser famelicus ille filius, dum nudus et afflictus  tam pia circa se sentiebat uiscera paterne dulcedinis? hanc dulcedinem experiuntur omnes qui in uera cordis contritione ad Patrem misericordie reuertuntur. Quidam tamen sunt qui erubescunt confiteri peccata sua; quos Dominus erubescet in regno suo: timent fortasse ne sacerdotes detegant eorum iniquitates, aut ne ipsos in cordibus suis propter confessionem reputent uiliores. Sane ibi trepidauerunt ubi non erat timor [83 1Kb] , secreta sua garrulis et infidelibus tota die committunt, et illos quos ordo, quos sacramentum facit Christi uicarios, erubescunt. Hec erubescentia non sanat sed inquinat,  non iustificat sed condemnat. Ius iustificari habes hoc in potestate tua: dic tu iniquitates tuas ut iustificeris. uerbum prophete est: Dixi: Confitebor [83* 1Kb] et renuisti.

REX. uideo quandoque aliquem facere confessionem et penitentiam recipere; postea uero grauius labitur et fuerunt nouissima hominis illius peiora prioribus [84 1Kb] .

ABBAS. Fili, in isto et consimilibus deprehendere potes falsam confessionem et penitentiam simulatam; ut autem plenius intelligas de bono fructu penitentie, meis, queso, sermonibus, non solum aures corporis sed auditum cordis appone.

REX. Libenter audio et licet magna atque ardua negotia me exspectent, ego tamen admonitionibus  tuis postponam.

ABBAS. Nouisti, rex egregie, quod nos omnes in primis parentibus fuimus uulnerati: uulnera illa in baptismo sanata sunt, sed per insipientiam nostram cicatrices uulnerum illorum renouauerunt, superueniente putredine et corruptione peccati. Sicut Dauid propheta dicit: Putruerunt et corrupte sunt cicatrices mee, a facie insipientie mee [84* 1Kb] . Prima medicina fuit baptismus, secunda est penitentia. De hac medicina dicit Salomon: Medicinam cauit Deus hominibus et stulti despiciunt eam; medicina baptismi lenissima est, quia non exigit gemitum neque planctum. Baptismus enim est quasi quedam pannorum leuis ablutio. Sicut autem ferri rubigo nonnisi cum igne et cum quadam malleatione deducitur,  ita graue peccatum nonnisi graui penitentia aboletur, uiolatio uero penitentie talis est ac si crus uel aliud membrorum prius fractum consolidetur, et ideo periculosius iterum frangitur secundo aut tertio quod prius fuit renouatum.

REX. Multi homines huius temporis et maxime milites agere penitentiam erubescunt coram aliis; quibusdam enim uidetur quod hoc ex quadam hypocrisi aut ex cordis defectu et pusillanimitate procedat.

ABBAS. Heu mihi! quam perniciosa et pessima est illis hec erubescentia, per quam amittitur et destruitur anime medicina! Summa est insania non erubescere de uulneribus et erubescere de uulnerum  ligatura; uulnera nostra sunt sermones otiosi, detractores, uerba dolosa, falsa promissa, periuria, maledicta, ira, inuidia, odium, cupiditas, gulositas, auaritia, luxuria, superbia; uulnera etiam nostra sunt quod bonos uiros offendimus, quod aliquando potentes a nobis grauiter exasperamus, quod iustitiam uendimus et calumniatores recipimus et oppressores pauperum sustinemus, quod iniustas preces frequenter audimus, quod nec ordinem ecclesiasticum nec religiosorum uitam debita et condigna reuerentia honoramus, quod testamenta morientium, quod iura uiuentium, quod matrimonia uirginum  impendimus, quod desideramus mortem hominum, quod inter amicos seminamus discordias, quod res ecclesiasticas uel alio modo illicitas usurpamus; apponatur ergo medicina uulneribus nostris, ne, si putrescere permittantur, ea cum dolore maximo uel comburi oporteat uel incidi.

REX. Multi peccatorum suorum uulnera celant, uel propter erubescentiam, uel propter negligentiam, uel propter occupationes quotidianas, donec tempus habeant ad hoc liberum, sed periculum necessitatis grauissime incurrunt.

ABBAS. Scias, amantissime princeps, quod periculosissimum est penitentie dilatio. Multi credebant se diu uicturos, quos mors repentina subtraxit. Qualiter differt homo penitere, qui non unum  diem, imo unam horam breuissimam habet in propria potestate? Quidam exspectant ad penitendum tempora senectutis: que gratia iis debetur si tunc peccare desinunt, cum peccare non possunt? Si seruus tuus toto tempore iuuentutis sue tuo inimico seruiret, fractus a senio tandem ueniret ad te, nunquid eius obsequium bona uoluntate reciperes? uis facere Domino Deo tuo quod tibi fieri non permittis a seruo? uidi aliquos qui toto corde penitere uolentes, suam tamen agere penitentiam distulerunt et apoplexia uel alia subitatione percussi sine penitentia discesserunt. Summus enim Iudex sepe permittit ut moriens homo sepe obliuiscatur sui, qui unius oblitus est Dei, et qui penitentiam non  uult agere quando potest, quando uult agere, ira Dei superueniente, non potest. Ideo diuinum iudicium, queso, nullus exspectet, sed attendat illud uerbum Sapientis qui dicit: Memento quod mors non tardat [85 1Kb] .

REX. Peccaui, Pater clementissime, supra modum; tota enim militum uita in peccato est, et habita ratione temporis peccatorum et penitentie, nisi misericors Dominus me respiciat, digne penitere non possum.

ABBAS. Rex illustris, attende quia Christus Filius Dei, patiens in cruce, peccata nostra manibus suis cruci affixit. Ideo nemo desperet quod peccata illius non deleat per penitentiam Dominus; benignus enim est ut peccatorum ueniam dare uelit,  optandum est ut possit. Achab adeo impius erat ut de ipso dicat sacra Scriptura quod uenundatus erat ut faceret malum contra Dominum [86 1Kb] . Sed ex quo humilitatem penitentie se conuertit, statim sermo Domini factus est ad Eliam dicens: Quod humiliatus est Achab in conspectu meo, non inducam malum in diebus illius [87 1Kb] . Manasses, qui totam Ierusalem,  testimonio sacre Scripture, sacrilegio et iniquitate repleuerat, postea, in captiuitatem ductus et aduersitate purgatus, inter Dei amicos non minimus reputatur. Exemplum penitentie habes Dauid, habes publicanum, habes Chananeam et Saulum, habes illam nominatissimam peccatricem que, quam cito audiuit quod uenisset summus anime medicus Christus iehsu, non exspectauit ut uocaretur, sed sicut impudens fuerat ad peccatum, ita frontuose et fiducialiter accelerauit et accessit ad medicum.

REX. Reuerentissime Pater, multoties penitentiam corde contrito et humiliato suscepi, nullam tamen penitentiam a Deo plane et integre, sicut mihi fuerat iniuncta, seruaui.

 ABBAS. Rex in Christo carissime mi, uera penitentia est commissa flere et flenda iterum non committere; non enim penitere, sed irridere est dimittere ad tempus peccatum suum et recidere in idipsum. Sacra enim Scriptura dicit: Qui baptizatur pro mortuo [88 1Kb] , et iterum contingit eum, quid prodest illi sanatio? testimonio Petri apostoli: Canis reuersus ad uomitum et sus lota in uolutabrum luti [89 1Kb] ; peccatori qui reuertitur ad peccatum uerbum Salomonis est: Fili, peccasti, non adiicias iterum; sed de pristinis deprecare, ut tibi remittantur [90 1Kb] , ideo Dominus in Euangelio dicit: Ecce sanus factus es; noli amplius peccare, ne deterius contingat tibi [91 1Kb] .

 REX. Nonne uia Ierosolymitana posset uere confessis et penitentibus pro omni satisfactione proficere ad salutem?

ABBAS. Posset utique, et hec erat precipue spes mea in Christo, ut in labore huius uie Deo satisfacerent, qui alio modo facere negligebant. Sed, peccatis nostris exigentibus, derelicta est uia Domini que ducebat ad uitam; uideo homines ambulantes in uia diaboli, festinantes ad mortem; crux, que nos redemit, capta est, et non est qui eam redimat. Sepulcrum et templum atque cetera loca, que Dominus sua corporali presentia consecrauit, tenentur et profanantur ab impiis; unde et uerba mea dolore sunt plena. Mitte ergo me, benignissime rex, ut plangam paululum dolorem meum.  Ego uero, ut possim singultuosi doloris angustias explicare liberius, uerba prophete Lamentatoris assumam.


Explicit Dialogus magistri Petri Blesensis, Bathoniensis archidiaconi, inter regem Henricum secundum et abbatem Boneuallensem.





DE DUODECIM UTILITATIBUS TRIBULATIONIS.

 Ordo et modus docendi, de quo tribulationes deseruiunt, est, ut eas non solum patienter, sed etiam libenter sustineas, et consoleris interius ex eo quod exterius desolaris. Nam, ut ait Seneca, non est maior consolatio, quam que ex desolatione trahitur. Quam consolationem nemo potest habere, nisi prius nouerit effectum tribulationis; qualiter scilicet Deus, qui tribulationes immittit, eas ordinat ad profectum et utilitatem sustinentium, nisi ex peruersitate rebellionis se ordinationi Creatoris opponant. Illi ergo qui defectus suos ex parte una cognoscunt, et utilitatem tribulationis ex altera considerantes, in firmo proposito a Deo in tribulatione petunt, ut a se tribulationes exstirpet, contra seipsos fortassis petunt, sicut Paulus, qui  petiit carnis stimulum amoueri. Cui responsum est a Deo: Sufficit tibi gratia mea; nam uirtus in infirmitate perficitur [92 1Kb] . Sunt autem multi fructus tribulationum; sed ad presens de duodecim tangemus, in quibus etiam multi alii continentur, quos de facili intelliget qui tractatum istum diligenter legerit, uel audiuerit plus attente. Nam, sicut cibus male masticatus de difficili digeritur, et parum prodest, sic doctrina sacre Scripture sine attentione lecta cursorie uel audita.

PRIMA utilitas quam facit tribulatio in hoc attenditur, quod tribulatio est fidelis succursus a Domino missus ad eripiendum animam de manibus inimicorum omnium eius. Isti autem inimici sunt, falsa  gaudia et deceptoria huius mundi prosperitas, que cor indisciplinatum tanto plus periculose seducunt, quanto magis dulciter blandiuntur. Isti autem sunt inimici, a quibus secundum uulgare prouerbium dicitur: Stultus non timet hos. Qui tanto plus timendi sunt quanto blandius alliciunt, decipiuntque in fine. Isti sunt inimici, qui blandiendo occidunt, et occidendo blandiuntur. Qui significantur per Ioab, qui tenens mentum Amase, ac si uellet osculari, interfecit ipsum [93 1Kb] . Unde dicit Gregorius: Etsi omnis fortuna timenda est, magis tamen timenda est prospera quam aduersa. Quod manifeste apparet, eo quod inimicus, qui occulte impugnat, magis timendus est quam qui aperte. Et nota quod iste tribulationis succursus non solum a Deo mittitur,  sed exercitus eius dux et marescallus est ipse Deus, ipsam ordinans ad liberationem amicorum suorum. Unde promittit per Dauid prophetam Deus: Cum ipso sum in tribulatione [94 1Kb] , id est tribulatus et tentatus. Et sequitur: Eripiam eum et glorificabo eum [95 1Kb] .  Cum ergo nobiscum Deus sit in tribulatione, patienter et libenter sustinenda est, quia secundum quod tribulatio plus grauat, secundum hoc Deus tribulato magis appropinquat Unde dicit Psalmista: Iuxta est Dominus his, qui tribulatio sunt corde [96 1Kb] . Ergo dum presentia tribulationis te molestat, presentia Saluatoris, qui tecum in tribulatione consistit, solatium interius tibi prestat. Sed forte dicit, presentes tribulationes bene sentio, sed societatem Dei in tribulatione mea non sentio. Nam si dulcedinem sue presentie ita manifestaret, sicut amaritudinem tribulationis manifestat, patienter et hilariter tribulationem sustinerem. Et addis forsan, quod ante tribulationem magis sentiebas Dei dulcedinem, quam in tribulatione positus. Ad hoc responderi  potest dicendo, quod presentia Dei in tribulatione dupliciter potest attendi, uel intelligi, ut iam patet: primo in collatione uirtutis et gratie; quia, sicut augetur tribulatio, ita Deus uirtutem et gratiam multiplicat, secundum Apostolum dicentem: Fidelis est Deus, qui non permittet uos tentari ultra id quod potestis, sed faciet, cum tentatione prouentum, ut possitis sustinere [97 1Kb] , id est augmentum gratie dabit et uirtutem sustinendi tribulationem patienter. Sicut enim obsessis in castris solent domini castrorum garnitionem et succursum mittere; sic Deus anime tribulate augmentum gratie solet infundere. Secundo, presentia Dei in tribulatione potest attendi seu intelligi in collatione consolationis interne, quam tribulato infundit. Unde dicit Apostolus:  Sicut abundant passiones Christi in nobis, ita abundat per Christum consolatio [98 1Kb] . Passiones Christi abundare in nobis dicuntur, quia ab ipso immisse, et ideo pro peccato debent patienter sustineri, et ad similitudinem Christi, et hoc sine culpa, ut non patiamur sicut fur uel homicida, qui quod patiuntur bene meruerunt. Sed nota quod augmentum gratie, quod confertur in tribulatione, non datur semper sentiri a tribulato, quod fit ad eius probationem, timorem et liberationem. Preterea consolatio non debet uenire, donec locus sit ei paratus, quem parat tribulatio, iuxta illud: Post tempestatem tranquillum facis, et post lamentationem et fletum exsultationem infundis [99 1Kb] . Unde Dauid: Secundum  multitudinem dolorum meorum in corde meo consolationes tue letificauerunt animam meam [100 1Kb] . Consolationes autem unius hore excedunt tribulationes multorum annorum. Nam ipse Deus, qui prius uenit ad succurrendum tibi, post tribulationem  tecum remanebit confortans te, sicut dicit Bernardus. Et si forte conquereris, dicens, quia nimis tardat ista consolatio, sicut conqueruntur amatores, huic respondet Cassiodorus dicens, quia ipsa uelocitas cordi consideranti et amanti uidetur tarditas. Quod si queris de iustis qui nunquam mortale peccatum habuerunt, quomodo dicitur, quod de manibus inimicorum suorum liberati sunt, ad hoc potest dici quod, licet boni in manus inimicorum non ceciderunt per consensum peccati mortalis, tamen potuerunt cecidisse; sed, Deo auxiliante, non ceciderunt, et manus eorum euaserunt. Quod Augustinus tangit loquens de iusto, quem Deus a peccato conseruauit: Et te, inquit, ne in peccatum rueres, tenuit. Ex predictis concludi potest,  quod anima tribulata non debet se reputare impugnatam, quando patitur tribulationes, sed liberatam et ereptam de mundi prosperitate decipiente et de carnali consolatione desolante. Ex quo igitur tribulationes ab inimicis animam liberant, licet aliquando sunt onerose, tamen hilariter sunt pro Domino sustinende et sine murmure; quia, si per murmurationes homo contra tribulationes efferatur, tunc adiutores suos impugnat et suos adiuuat inimicos.

SECUNDA utilitas tribulationis est, quod obstruit os diaboli, ne animam in tribulatione existentem alloqui audeat, eam tentando. Timet enim repelli et uinci. Quod figuratur in Iob [1 1Kb] , ubi dicitur quod nemo loquebatur ei uerbum: uidebant enim dolorem  eius esse uehementem. Loquitur ibi Scriptura de fictis amicis Iob, qui significant demones animam impugnantes, qui non audent anime tribulate appropinquare, uisa eius gratia in tribulatione; timent enim a tali anima uinci. Sed nota quod diaboli tentatio non est homini periculosa uel nociua, nisi per sequentem responsionem, hoc est per delectationem et consensum: Sicut allocutio excommunicati non nocet tibi, nisi ei respondeas. Quod significatum est in Isaia [2 1Kb] , ubi dicitur quod Ezechias mandauit populo quod non responderent blasphemiis Rapsacis principis exercitus regis Assyriorum. Per Rapsacen intelligitur diabolus, et per eius blasphemias significantur cogitationes male  quas suggerit; sed non nocent, si non respondetur eis per delectationem uel consensum. Nam, quamuis praue suggestiones et contumeliosa uerba illata homini multum affligant cor eius; tamen non nocent nec maculant id, quandiu eis non respondetur, ut dictum est; sed econtrario homini talia inferentes multum cruciantur, quando uident eos quos blasphemant nil penitus respondere.

TERTIA utilitas tribulationis est, quod animam tribulatam purgat. Pro quo sciendum est quod sunt quinque species purgationis materialis. Prima est, purgatio corporis humani, que fit dupliciter,  potione et minutione. Secunda est metallorum, ut igne purgatur aurum et lima ferrum. Tertia purgatio est arborum, que fit amputatione ramorum uel fossatione surculorum. Quarta est granorum, que fit per flagellum. Quinta purgatio est uindemie uel uini, que fit per torcular. Omnibus his modis purgat tribulatio. Primo igitur purgatur corpus humanum potione. Quando ergo tribulatio te apprehendet, cogita medicinam tibi missam a Domino, ad te purgandum a superfluo humore et inordinata affectione. Nam, sicut amara potione purgantur maii humores, sic per tribulationes purgantur anime mali mores. Quia secundum Gregorium: Mali mores sunt mali humores. Suscipe igitur cum humilitate medicinam tibi a Domino missam, qui  est summus medicus cognoscens intimam complexionem cordis tui, quia scit quantum potes sustinere, et nichil tibi dabit nisi quod utile tibi fuerit. Bibit enim ipse Filius Dei mortis tribulationem, non pro sua, sed pro salute et purgatione tua. Unde dicitur: Bibite, amici mei, et inebriamini, karissimi [3 1Kb] . Et de filiis Zebedei dictum est: Potestis bibere calicem, quem ego bibiturus sum [4 1Kb] ? Hic est potus salutaris, quem cum gratiarum actione recipiebat Dominus dicens: Calicem salutaris accipiam [5 1Kb] . Et si propter amaritudinem tibi difficile uideatur illum transglutire, inuoca Dominum in auxilium, sicut dicit Dauid; unde sequitur: Et nomen Domini inuocabo [6 1Kb] . Et nota quod, sicut medicina corporalis  non debet degustari, nec per linguam diu teneri, sed cito deglutiri, sic nec tribulatio debet a cursu rebellionis retardari; sed, sicut effectus medicine aliquando impeditur non ex defectu sui, sed ex mala dispositione recipientis, sic effectus tribulationis impeditur ex mala dispositione duri cordis et animi pertinacitate rebellis. Sicut patet in Pharaone, qui quanto plus affligebatur, tanto durius cor eius efficiebatur [7 1Kb] . Unde dicit Salomon: Cor durum male habebit in nouissimis [8 1Kb] .

Secundo, purgatur corpus humanum minutione, et hoc dupliciter, uidelicet uene apertione et phlebotomia. uene apertio confessioni comparatur, phlebotomia tribulationi. Et nota quod, sicut superfluus  sanguis corporalis uenas et uesiculas cordis corrumpit, sic peccatum, quod in Scriptura uocatur sanguis, animam corrumpit et maculat. uena per quam sanguis ipse eiicitur, scilicet peccatum, est os. Unde Prouerbiorum Liber: uena uite est os iusti [9 1Kb] ; quia iustus in principio est accusator sui [10 1Kb] , scilicet in confessione. Et nota quod, sicut in minutione debet homo emittere malum sanguinem et retinere bonum ad cordis sui nutrimentum, sic in confessione debet homo dicere peccata sua, ut eiiciantur, et bona que fecerit, tacere, ne amittantur. Bona enim in confessione dicta amittuntur per iactantiam et uanam  gloriam. Ut patet in Phariseo, qui bona sua recitabat per iactantiam, dicens: Ieiuno bis in Sabbato, decimas do omnium que possideo [11 1Kb] . Sed publicanus non audebat oculos suos ad celum leuare, sed percutiebat pectus suum, dicens: Deus, propitius esto mihi peccatori [12 1Kb] . Et sequitur quod, descendit hic publicanus iustificatus in domum suam [13 1Kb] , scilicet per humilem confessionem, ab illo, scilicet Phariseo, qui propter iactantiam in peccatis suis remansit. Peccata enim, que in uera et humili confessione manifestantur, delentur. Unde Psalmista: Dixi: Confitebor aduersum me iniustitiam meam Domino, et tu remisisti impietatem peccati mei [14 1Kb] . Minutio uero phlebotomie tribulationi comparatur. Quot enim tribulationes immittit Deus  cordi, tot ictus phlebotomie dat ei ad purgationem eius. Sed nota quod sicut ante purgationem et percussionem minutionis necesse est carnem calefieri, ad hoc ut ictus facilius sustineantur; sic cor humanum necesse est igne caritatis accendi, ad hoc ut de facili sustineat tribulationes. Unde dicit Augustinus [15 1Kb] : Omnia seua et immania facilia et prope nulla facit amor. In figura cuius descendit Spiritus sanctus super apostolos in linguis igneis [16 1Kb] . Ex quo a Deo roborati sunt, et post eius receptionem ibant gaudentes a conspectu concilii, quoniam digni habiti sunt pro nomine Christi contumeliam pati [17 1Kb] ; qui ante receptionem eius erant ualde timidi. Sicut patuit in Petro, qui Dominum negauit  ad uocem unius prouocantis ancille [18 1Kb] , qui tamen post receptionem Spiritus sancti passionem crucis pro Domino tolerauit libenter.

Secundus modus purgationis est quomodo metalla purgantur, ut aurum igne et ferrum lima. Primo ergo tribulatio purgat animam et puram reddit, sicut ignis aurum. Unde dicit Augustinus: Quod flagellum grano et ignis auro, quod lima ferro, hoc facit tribulatio iusto. Hoc est dicere, sicut ignis separat aurum ab aliis metallis, et a scoria purum reddit, sic tribulatio animam puram reddit. Unde de martyribus in Sapientia: Tanquam aurum in fornace probauit illos [19 1Kb] . Hoc enim igne tribulationis probatus fuit Iob [20 1Kb] , qui dicebat: Probauit me, sicut aurum quod per ignem transit.  Et nota quod inter omnia metalla aurum non pretiosius, et plumbum uilius; tamen aurum non probatur sine plumbo. Plumbum enim feces auri secum trahit in fornace. Et boni, qui significantur per aurum, per malos qui significantur per plumbum, frequenter purgantur. Unde, si queratur, de quo deseruiunt mali bonis; responderi potest, quod de eo quod deseruit plumbum auro. Unde dicit Salomon [21 1Kb] : Stultus seruiet sapienti, scilicet ipsum purgando. Sic seruiuit Esau Iacob, eum scilicet persequendo, de quo dicitur, Maior seruiet minori [22 1Kb] .

 Secundo tribulatio purgat animam sicut lima ferrum, limando scilicet et clarificando. Sicut gladius qui nunquam exit de uagina sua, et cultellus qui nunquam scindit, contrahunt rubiginem; sic cor humanum sine exercitatione tribulationis contrahit rubiginem spiritualem. Unde Ieremias [23 1Kb] : Sterilis fuit Moab ab adolescentia sua, et requieuit in fecibus suis [24 1Kb] . Noli ergo conqueri, si Deus limet lima cor tuum ut fulgeat, et clarificetur, et gloriosum appareat, quia aliter non poteris Deum uidere. Secundum illud Matthei: Beati mundo corde, quoniam ipsi Deum uidebunt [25 1Kb] .

Tertius modus purgationis qui tribulationi competit, est putatio arborum. Sicut uitis que fit putatione ramorum superfluorum, de quo dicit Christus:  Omnem palmitem in me non ferentem fructum, tollet eum; et omnem qui fert fructum, purgabit eum ut fructum plus afferat [26 1Kb] . Per uitem, cor humanum intelligitur, cuius humor ipsum faciens fructificare est amor. Unde quantum habet de amore, tantum habet de humore. Nam quantum humor defertur per ramos superfluos uitis uel alterius arboris, tanto minus fructificat uitis illa. Sic amor cordis quanto plus diffunditur per carnales amicos uel res temporales, tanto minus aptum est cor eius ad fructificandum spiritualiter. Et si sapiens hortolanus putet et resecet ramos superfluos uitis uel alterius arboris, ad hoc quod uitis uel arbor magis fructificet, non est mirum si Deus, qui est cultor  humani cordis, secundum id Ioannis: Pater meus agricola est [27 1Kb] , resecat superfluum amorem a corde tuo, scilicet parentes et amicos carnales, sarculo mortis, quod in manu sua tenet, uel bona temporalia, ad hoc quod amor cordis tui et desiderium proprios terminos suos non excedat. Quia ipse Dominus dicit: Ego quos amo, arguo et castigo [28 1Kb] . Et Apostolus: Flagellat autem, inquit, omnem filium quem recipit [29 1Kb] . Et totum hoc facit Deus, ne amor cordis tui a se elongetur, et ne diffundat se in rebus temporalibus, ubi multum oportet ponere, et inde consequi nullum bonum imo malum finem, secundum Gregorium, dicentem: Qui labenti innititur, necesse est ut cum labente labatur.

Quartus modus purgationis qui tribulationi competit,  est purgatio granorum; que fit per flagellum, ut granum exeat, et separetur a palea. Unde Augustinus, quod flagellum grano, ut supra; uerbi gratia, sicut flagellum cogit granum exire de palea, sic tribulatio cogit cor humanum ab amore humano separari, quia mundus displicet cordi tribulato. Et ideo Dauid sciens utilitatem flagelli tribulationie dicebat: Ecce ego in flagella paratus sum [30 1Kb] ad sustinendum, ut cor meum purgetur. Unde dicit Augustinus: Noli conqueri de flagello tribulationis, si uis habere panem grandium, et reponi cupis in  celo, ubi nonnisi purum granum reponetur. Sed, sicut contingit quod granum immaturum nec desiccatum ictu flagelli non excutitur a palea, sed magis inheret ei; sic cor habens humorem et affectionem carnalem flagello tribulationis nec separatur a mundo, sed magis inheret ei per amorem et delectationem, de quo tamen non recipit nisi tormentum et laborem: Homo enim natus est ad laborandum et auis ad uolandum [31 1Kb] , sicut dicitur: Nolite, inquit, diligere mundum, neque ea que in eo sunt. Si quis diligit mundum, non est caritas Patris in eo, quoniam omne quod est in mundo [32 1Kb] , etc.

Quintus modus purgationis, qui competit tribulationi, est purgatio uini in torculari. Nam, sicut torcular premit racemos, ut pretiosus humor a fecibus  separetur; sic Deus ponit animam in torculari tribulationis, ut infirmitate corporis, uel persecutione, uel dolore de morte amicorum, seu damno bonorum temporalium; scilicet ut purget eam a fecibus malarum affectionum et peccatorum. Et ideo noli repellere torcular tribulationis, si uis reponi in cellario Christi, iuxta illud: Introduxit me rex in cellam uinariam [33 1Kb] . Unde dicit Augustinus quod martyres in presenti uita ita pressi sunt, quod grossa materia corporum eorum remansit in torculari, et anime pretiose sicut uinum pretiosum positum in cellario uite eterne. Noli ergo conqueri, si Deus in torculari tribulationis te reponat, cum ipse prius torcular calcauerit, sicut dicitur: Torcular calcaui  solus, et de gentibus non est uir mecum [34 1Kb] . uir dicit, non mulier, quia omnes apostoli in passione sua, relicto eo, fugerunt; sed beata Maria uirgo ab eo non recessit per infidelitatem, sed cum eo compassa est per compassionem. Unde promiserat ei Simeon dicens: Et tuam ipsius animam pertransibit gladius [35 1Kb] .

QUARTA tribulationis utilitas est, quod illuminet cor hominis ad cognitionem sui ipsius, in quo consistit conditionis humane perfectio. Unde Augustinus, qui tot legerat et audierat, plus non petebat, dicens in libro Soliloquiorum: Nouerim te. Inquit et in libro Sapientie: Scire te est sensus consummatus [36 1Kb] . Sicut enim uidemus quod ictus uirge cogit discipulum inclinare caput, et respicere in libro, et lectionem repetere, sic tribulatio tibi  a Domino mittitur ut, mediante tribulatione, discas agnoscere tuum Creatorem. Unde dicit beatus Bernardus: Deus fecit se cognosci uerberando, qui oblitus erat, et incognitus parcendo. De hoc habemus exemplum de Nabuchodonosor rege superbo, quem Deus eiecit de regno suo, et fuit habitatio eius cum feris et bestiis, et fenum sicut bos comedit; sed in fine dierum, scilicet tribulationis et penitentie sue, leuauit oculos suos ad celum, et sensus eius redditus est ei [37 1Kb] . Oculos suos leuat ad celum, qui cognitionem suam ad Creatorem  suum dirigit. In hac eleuatione oculorum sensus redditus est ei, qui per inclinationem ad inferiora eam perdidit. Nabuchodonosor ergo ante tribulationem clauserat Creatori suo, scilicet respiciendo ad terrena, post tribulationem leuauit oculos suos ad celum, ubi erat ille qui eum uerberauit, quia Deus uult quod tribulati ad ipsum uertant facies suas. Considera ergo, o anima, quia mos amantium est mittere litteras ad se inuicem, et in memoriam reuocare grata et mutua beneficia, et timere ne obliuioni dentur. Idcirco amator tuus iehsu Christus immittit tibi tribulationes, qui forte omnino oblitus exstiterat, dum in prosperitate uixeras, sicut pincerna Pharaonis in prosperitate positus oblitus est Ioseph interpretis sui [38 1Kb] . Considera  ergo quod iehsu ipse cicatrices uulnerum, que pro te sustinuit, in memoriam tui retinuit; ac si nodus in corrigia fieret ad memoriam alicuius rei retinendam. Unde ipse dicit: Non obliuiscar tui; in manibus meis descripsi te [39 1Kb] , quando scilicet expandi in cruce pro amore tuo. Si ergo cicatrices uulnerum ad memoriam retinuit Christus, noli irasci, si tribulationes tibi immittit ad memoriam sui retinendam; quia quot tribulationes habes, tot nuntios mittit tibi ad memoriam sui reuocantes. Noli ergo monitores bonos repellere, quia dicitur quod multum ualet monitor bonus in ciuitate. Sed posses dicere quod tribulationes ad hanc memoriam sui faciendam non sunt necessarie, quia Deus beneficia  dando, admonet sufficienter, sicut dicit Augustinus, quod beneficia Dei nil aliud sunt, quam admonitiones ueniendi ad eum. Sufficiat ergo illi quod monitiones facit dando beneficia, quia talis monitio deceat magis Deum quam alia, que fit per uerbera. Ad hoc responderi potest quod, quamuis beneficia te reuocent ad cognitionem sui, tamen aliquando amor inordinatus inheret ipsis beneficiis temporalibus, et datur obliuioni Creator, qui est summum bonum et incommutabile, dans bona eterna. Unde Deus conqueritur de talibus, dicens: Extendi manus meas, scilicet beneficia largiendo, et non erat qui aspiceret [40 1Kb] . Non dicit, non fuit qui acciperet, quia multi libenter accipiunt, pauci uero respiciunt; nam a maiori ad minorem omnes diligunt munera,  sequuntur retributiones. Sed posses dicere, licet conueniens sit quod Deus corda dura et indisciplinata, que ad eum non conuertuntur per beneficia, reuocet per tribulationes, tamen conueniens non est bonos, qui largitorem suum per beneficia recognoscunt, taliter reuocare. Ad hoc dici potest, quod licet cor bonum per delectamentum naturale in beneficiis recognoscat suum largitorem, tamen ad perfectam cognitionem Dei non perueniet sine probante tribulatione. Unde dicitur: Qualia scit uir, qui non est tentatus, in multis expertus multa  recognoscit [41 1Kb] . Sed uide quod Deus reuocauit Salomonem ad cognitionem suam munera largiendo, Iob uero sua conferendo et aduersa inferendo. Sed tribulationes duxerunt eum ad perfectionem, munera uero Salomonem ad stultitiam et perditionem. Si ergo Salomon tanta scientia preditus, suis illecebris in prosperitate Dei cognitionem amisit, non sis securus quod tu in ea Dei cognitionem diu ualeas retinere. Sustine ergo patienter et libenter tribulationem, ut possis uenire ad Dei cognitionem. Et si per magnitudinem tribulationis desolare, in hoc consolare, quod ad maiorem coronam maior tribulatio te faciat peruenire. Dicto quomodo tribulationes reuocant cor ad cognitionem Creatoris,  modo dicendum est qualiter reuocant ad cognitionem sui ipsius. Cor enim, quod gaudium mundanum elongauit a se ipso, non potest recognoscere se ipsum. Unde, in persona talium Dauid dicit: Et lumen oculorum meorum, et ipsum non est mecum [42 1Kb] . ue ei qui lucernam cognitionis sue expendit in cognitionem extraneorum, et in sui cognitionem nichil reseruat! Sed quomodo se cognosceret, qui secum non est? Prosperitas enim mundana tanto plus animam a se ipso elongat, quanto plus eam insequitur et diligit. Sed sicut obsessus uel percussus per uiolentiam inimicorum cogitur reuerti ad se ipsum, et quanto plures habes aduersitates, tanto potiores habet exitus ad eundum a se ipso. Felix est ergo aduersitas, que te reddit tibi,  et in proprium hospitium te facit reuerti. Unde in Exodo [43 1Kb] : Maneat unusquisque apud seipsum hoc, est se cognoscat, ut sibi ipse intendat, et a se ipso per inordinatum amorem non recedat; nam domus in qua nemo habitat cito annichilatur; ita cor, quod non uirtuose inhabitatur, ad uastationem et ad nichilum deducitur. ue cordi quod ad similitudinem ioculatoris uagos et uerecundos morcellos extra domum suam transglutit, et quanto plus in alieno hospitio cantat, tanto plus in hospitio proprio inuenit quod defleat! Sicque quanto plus cor in mundanis delectatur, tanto minus in se inuenit unde consoletur. Tribulatio ergo cordi mittitur, ut illud a gaudiis mundanis cogat reuerti ad se ipsum, sicut ioculator tandem cogitur ad suam domum,  reuerti et remanere reuersus; et sicut columba, cum non inuenit ubi requiesceret pes eius, reuersa est ad Ne in arcam [44 1Kb] . Ne Christum significat, arca Ne requies mentis intelligitur. Quando enim humanum cor non inuenit exterius in quo amor eius requiescat, tunc ad se reuertitur. Per pedem columbe, amor cordis intelligitur. Tunc enim columba non inuenit ubi requiescat pes eius, quando cor humanum non ponit amorem suum in aliquo terreno, et tunc reuertitur ad se ipsum, et dicit cum Psalmista: Conuertere, anima mea, in requiem  tuam [45 1Kb] . Et in Canticis canticorum dicit Dominus ad animam peccatricem que cor suum euagare permisit in mundanis: Reuertere, reuertere, Sunamitis, reuertere, reuertere, ut intueamur te [46 1Kb] ; ego scilicet et tu: tu intuearis te oculo conscientie, ego uero te intuear oculo misericordie. Sustine, o anima Christiana, per tribulationes te reuocari ad te et ad Deum, quem prosperitas mundana elongauerat ab utroque; et maxime quia tribulationes ligant et constringunt te Creatori tuo, quem mala mundi libertas soluerat et fecerat per insolentias euolare. Unde dicebat Iob [47 1Kb] , qui in talibus expertus erat: Si accinctus fuero stimulo paupertatis, indicabit eis opera eorum. Et nota quod non uocat hic paupertatem rerum temporalium carentiam, sed defectum  solatii temporalis, qui in diuitiis temporalibus consistit. Unde habetur iuxta illud Ecclesiastici: Est pauper cum in multis desit. Stimuli paupertatis uocantur omnes tribulationes, que a Deo mittuntur ad restringendum cor a solatiis mundi. Hi sunt stimuli uel funiculi Ade parentis nostri primi, qui ad nos iure hereditario pertinent, per quos Deus multos quasi uiolenter ad se trahit. De hoc dicitur in Osee [48 1Kb] : In funiculis Adam, id est in tribulationibus, traham uos in uinculis caritatis, hoc est ex caritate missis. Unde dicit Bernardus [49 1Kb] : Trahimur cum tribulationibus exercemur. Noli ergo, o anima que uinculis es astricta, estimare te uiuificatam, nec putes illos, qui non stringuntur, esse in uera libertate, quibus conceditur omne illud  quod appetunt; sicut enim nec infirmum putates esse in bono statu, nec in bona spe sanandi, si omnia que appeteret, ei concederentur a medico, quia de eius sanitate desperando dicit: Detur quidquid uult. Hoc enim est certissimum signum mortis eius. Ex quo patet quod libertas mundana non est nisi argumentum ac signum pereundi. Unde quanto liberius sine tribulatione miseri implent quod uolunt, tanto citius ad inferna descendunt. Si uis ergo Deum habere propitium, sustine te stringi uinculis tribulationis, que a Deo ueniunt et ad Deum trahunt. Unde ad Ezechielem dicit Dominus: Ecce dedi uincula mea super te [50 1Kb] . Et per hoc datur intelligi quod uincula tribulationis sunt dona Dei. Ex premissis patet quod tribulationes  sunt uincula Christo animam ligantia, et quanto tribulatio est uehementior, tanto fortius animam stringit Deo.

QUINTA utilitas tribulationis est, quod accelerat iter tuum ad Deum. Unde quot tribulationes habuisti, tot nuntios misit tibi Deus, ut ad ipsum festinares nec in uia tardares. Et uide quam praua sunt, que cor prauum retardant ne homines festinent ad Deum. Cum ergo tribulatio auferat delectationem et amorem in rebus transitoriis, que retardant hominem ire ad Deum festinanter; unde Gregorius:  Mala que hic nos comprimunt, nos ire ad Deum compellunt: noli ergo paruum estimare beneficium tribulationis, que a graui carcere te liberauit, et accelerat iter tuum ad regnum celi. Iuxta illud Ecclesiastis: De carcere catenisque quis introducitur ad regnum [51 1Kb] . Carcer uocatur ibi quidquid cor inordinate diligit in hoc mundo. uincula quibus ligatur, sunt affectiones praue. Et quanto amor est maior, tanto carcer est profundior. De hoc carcere Deus te ducit per tribulationem, quando rem inordinate amatam uel inposterum amandam tibi aufert, uel contrariam tibi facit eam. Quod significatum est, ubi dicitur quod Petrus seruabatur in carcere Herodis; et sequitur, quod angelus Domini ei astitit, percussoque latere Petri, excitauit  eum, dicens: Surge uelociter [52 1Kb] . Per latus intelligitur frater tuus, qui de eodem latere exiuit de quo tu, uel omnes generaliter illi, qui de cognatione uel affinitate tibi sunt iuncti. Quando ergo ille, qui iure naturali deberet esse amicus tibi, est contrarius, uel morte subtrahitur, intellige te percussum latere ad hoc quod de carcere exeas, et cor tuum in solo Deus ponas, qui deficere non potest. Sed considera quod Petrus non conqueritur de ictu in latere, per quem liberabatur a carcere; sic tu conqueri non debes de tribulatione, que te ab amore mundano malo uel falso sanat et liberat. Et si forte ictus tribulationis difficilis est tibi sustineri, respice Christum, qui pro te uulneratus erat in latere, et  tunc facilius sustinebis. Sicut bonus miles, quando uidet uulnera domini sui, non sentit sua. Noli ergo repellere nuntios Domini, qui te ad Dominum reuocat et festinare cogunt; quia, qui repellit nuntium, repellit Dominum. Tunc enim nuntius repellitur, quando cor per impatientiam tribulationi contradicit. Et nota quod tribulatio duo facit, scilicet affligit animam ipsam purgando et purgat affligendo. Sed quando cor cum rebellione recipit tribulationem, ab afflictione non recipit tribulatus purgationem. Unde talis amaritudinem tribulationis accipit, et eiusdem perdit utilitatem, et tamen uelit nolit, oportet eum sustinere tribulationem.

SEXTA utilitas tribulationis est, quod datur ad solutionem debitorum quibus obligaris Deo, que non  potes effugere; nec aliquid de debito auferre seu celare. Hec debita sunt pene, que debentur pro peccatis que fecisti. Et licet pro peccatis mortalibus pena eterna debeatur, per contritionem et confessionem illa pena eterna mutatur in penam temporalem, ita et pene iste temporales per ieiunia et tribulationes diminuuntur, et aliquando totaliter relaxantur, et maxime per tribulationes. Unde quidquid pro Deo sustineas, illud a Deo in solutionem tui debiti computatur. Et sicut dispensator regis quando reddit rationem de receptis sui domini, computat et iactat cum denariis plumbeis uel cupreis  recepta, et aliquando in fine eomputationis sue unus denarius plumbeus uel cupreus ualet uel significat centum marcas auri uel argenti, qui in se est parui ualoris; sic tribulatio unius hore in presenti cum patientia recepta, liberat a tribulatione inferni, que est grauissima et est eterna. Exemplum habetur in latrone qui a dextra Christi suspensus fuit, qui, cum tormentum crucis pro suis malis sustineret, et ad aliam penam inferni esset obligatus, contritionem tamen habens de malis suis in illa hora conuertit se ad Dominum, dicens: Memento mei dum ueneris in regnum tuum; et statim ab omni delicto et debito absolutus est et liberatus; quia meruit audire illam uocem suauissimam: Amen dico tibi quia hodie mecum eris in paradiso [53 1Kb] . ue ei  qui in hac uita nichil soluit, sed peccatum super peccatum addit; de quo dicitur in Psalmo: Mutuabitur peccator, et non soluet [54 1Kb] ! ue ei qui de largis et prodigis expensis que fecit, cogitur ad equissimam computationem deuenire! Talis enim, qui uixit semper sine computatione, meretur quod in inferno semper penas soluat sine alicuius debiti relaxatione. Ibi flebunt multi mercatores, qui in presenti rident, et gaudent de uarietate solatiorum temporalium. Hoc significatum est in Apocalypsi [55 1Kb] , ubi dicitur: Mercatores terre flebunt. Per mercatores terre intelliguntur illi qui cogitationem suam et amorem suum posuerunt in terrenis, qui amare flebunt, quia mercaturam suam malam omnibus  Deus ostendit. Sed mercatores celi ridebunt, cum uidebunt quod gloriam paradisi pro modica tribulatione adepti sunt. Quod significatum est ubi dicitur: Est qui multum redimat modico pretio [56 1Kb] . Istud modicum pretium est sufferentia tribulationis uite presentis, quam Deus recipit pro magno debito. Quia secundum uulgare prouerbium: De malo debitore recipitur fenum uel auena. Et si forte in nullo debito tenearis pro mortali peccato seu ueniali, a quo te liberet tribulatio, tamen preseruat te a contractione siue commissione delicti; quoniam secundum Gregorium: Multa sunt innocentia que cito innocentiam suam perderent, nisi tribulationes ea preseruarent, etc. Tunc ergo, o anima, que te sentis obligari debitis, uel times solutionem  futuram, patienter sustine huius mundi tribulationem; quandiu habes tempus tuum pro obligatione debitorum, in quibus Deo teneris soluere. Nam omnes tribulationes uite presentis tribulationi unius hore que in futuro est, uix ualent comparari. Similiter si omnes tribulationes mundi essent simul posite, non essent digne ad adipiscendum paradisi gloriam, dicente Apostolo: Non sunt condigne passiones huius temporis ad futuram gloriam, que reuelabitur in nobis [57 1Kb] .

SEPTIMA utilitas tribulationis est quod dilatat cor hominis ad receptionem glorie et gratie Dei. Quia  sicut malleus aurifabri dilatat aurum uel argentum frequenti percussione ad faciendum uas pretiosum; sic Deus fabricator totius creature ordinauit tribulationem ad cordis dilatationem, ad reponenda dona gratie. De hac tribulatione dicit Psalmista: In tribulatione dilatasti cor meum [58 1Kb] . Sustine ergo tribulationis ictus, quia quanto dilatatur cor tuum in plus sustinendo, tanto plura spiritualia dona in te reponet Deus. Considera quod quanto metallum est pretiosius, tanto est ductilius et magis obediens ictibus mallei; sic cor pretiosum et mite maiorem habet in tribulatione patientiam. Et licet ictus mallei, tribulationis scilicet, te dure affligant, in hoc tamen consolare, quod Deus aurifaber tenet in manu sua malleum tribulationis, qui bene nouit ictum suum  secundum possibilitatem recipientis materie moderari. Noli ergo esse sicut metallum in massa, sine extensione, sicut sunt corda dura et indisciplinata, in quibus locum non inuenit tribulatio uel disciplina. Similiter noli esse sicut sartago uetus, que pre uetustate sub ictu frangitur, et pro una fractura ueteri multas recipit nouas; sic durum cor et impatiens in tribulatione auget damnum suum. Sustine ergo hilariter tribulationem cor tuum dilatantem. Ad hoc te inuitat Sapiens dicens: Sustine sustentationes Dei, coniungendo te Deo; et sustine ut crescat in nouissimo uita tua [59 1Kb] . Quasi diceret: Sustine patienter et libenter tribulationes huius mundi pro Deo, qui pro te multa sustinuit; et redde ei uicem huius seruitii. Coniungere Deo et sustine; ac si diceret:  Sociare Deo, et quidquid tibi imposuerit sustine, et scito quia non ultra possibilitatem te onerabit. Unde Apostolus: Fidelis est Deus, qui non permittit uos tentari ultra id quod ferre potestis [60 1Kb] . Sustine ergo libenter modis predictis, ut crescat in nouissimis uita tua, quia per hoc uiues in eteruum in gloria.

OCTAuA utilitas tribulationis est, quod Deus excludendo terrena solatia que sunt inferius, cogit querere celestia, que sunt superius. Sicut terrenus dominus, qui uult uendere uinum suum, prohibet ne aliquis audeat tabernam suam aperire, donec uendiderit uinum suum; sic Deus aliquando excludit solatia terrena, ut conferat celestia, que sunt  sua. Hoc significatum est in Iele, ubi dicitur: Bestie agri quasi area sitiens suspexerunt te, quoniam exsiccati sunt fontes aquarum [61 1Kb] . Bestias agri appellat affectiones et desideria carnalia. Fontes aquarum uocat mundana solatia; quando ergo siccantur fontes aquarum, id est quando deficiunt solatia mundana in aduersitatibus, tunc cogitur cor respicere superius et querere largitorem solatiorum et premiorum celestium; unde tanto est Dominus corde benignior, quanto cor in exterioribus maiores reperit amaritudines. Sed posses dicere: De hoc non contristor, quia taberna solatiorum mundanorum non est mihi aperta, sed de hoc quod taberna  solatiorum supernorum est mihi clausa, quia nec inferius nec superius inuenio solatium. Ad hoc respondetur quod per hoc quod solatia mundana interdicta tibi sunt, non habebis celestia, nisi prius redieris ad cor tuum desiderando et querendo Deum et superna. uult enim Deus hoc, quia maius meritum consistit in desiderando et querendo Dominum, quam delectando totaliter in ipso et propter ipsum. Similiter quanto feruentius eum desideraueris et quesieris, tanto maius solatium tibi conferetur, et maiorem in eo inuenies dulcedinem, sicut famelico sapit aliquid melius quam non famelico; et scies quod non diu differenter celestia solatia, si per tribulationem fuerint exclusa terrena, si ardenter petieris et quesieris, licet uidentur  differri, sicut dicit Salomon: Desiderium suum iusto dabit [62 1Kb] .

NONA utilitas tribulationis est, quod te ponit in memoriam Dei. Nam per tribulationes ipse te reuocat in memoriam sui. Et quanto maior est tribulatio, tanto plus imprimeris in memoriam Dei. Non quia Deus alicuius obliuiscatur qui omnia uidet, sed quia Scriptura dicit Deum obliuisci hominem, cui non dat succursum, tribulatum ipsum consolando spiritualiter et gratiam augendo. Si ergo, o anima, uis reponi in memoriam Dei, in cuius memoria est salus tua, et in cuius obliuione consistit damnatio tua, disce patienter sustinere aduersa, et sic sustinendo intime de Deo cogita, et ipse uersa uice cogitabit de te, sicut amicus de amico suo afflicto  frequentius cogitat, quam si esset sine afflictione. Si ergo, o anima, sentis te desolatam ex tribulatione, consolare, quia ipsa tribulatio ponit te in Dei memoriam, et memoria Dei plus ualet tibi quam omne quod posset tibi auferre tribulatio. In figura huius dicit Dominus: uidi afflictionem populi mei qui est in Aegypto, et descendi ut liberarem eum de manibus Aegyptiorum [63 1Kb] . In his uerbis duo consideranda sunt: primum, quod Deus oculo misericordie respicit populum afflictum; secundum est, quod Deus per afflictionem reddit pactum suum, quod pepigerat cum eodem afflicto. Ipse autem respectus Dei importat quoddam speciale donum, quo ipse Deus inclinatur ad miserandum amici sui afflicti.  Licet ergo Aegyptii te persequentes affligant, in hoc tamen consolare, quod respectus Dei ad te multum ualet in afflictione. Ideo dicitur de Dauid qui fugiebat a facie Absalon filii sui, quod Semei uidens maledicebat ei dicens: Egredere, uir sanguinis et uir Belial, etc. Abisai hoc uidens dixit regi: Quare ipse canis maledicit domino meo regi? uadam et amputabo caput eius; et respondit Dauid: Dimitte eum, ut maledicat mihi, iuxta uerbum Domini: Si forte respiciat afflictionem meam, et reddat mihi bonum pro maledictione hac hodierna [64 1Kb] . In hoc considera quod Dauid maledictionem aduersarii sui uoluit sustinere, ut benedictionem Dei posset habere.  Quanto plus ergo optas benedictionem Dei, tanto magis patienter sustinere debes maledictionem aduersarii tui, quia sufferentia maledictionis malorum, Dei benedictionem et liberationem a malo prouocat. Quod significatum est Danielis III [65 1Kb] , ubi dicitur quod Angelus Domini descendit cum Azaria et sociis eius in fornacem; et fecit medium fornacis quasi uentum roris flantem, et flamma excussa est super ministros regis, qui eam incendebant. Et uide quod non solum ignis fornacis iniustos excussit; sed etiam pueris refrigerium prestitit, per quod intelligitur, quod Christus est presens tribulato. Si uis ergo tibi refrigerium prestari in tribulatione, et inimicos tuos qui tibi tribulationes procurant, comburi; patienter sustine tribulationes, quia in tribulatione  tecum est Deus, et de ipsa liberabit te, et pro ea magnum tibi reddet meritum. De his tribus dicitur in Psalmo: Cum ipso sum in tribulatione; ecce societas Dei: eripiam eum; ecce liberatio: et glorificabo eum [66 1Kb] ; ecce premium. Ecce ergo quod tribulatio ponit te in memoriam Dei, que plus tibi confert quam tribulatio posset auferre.

DECIMA utilitas tribulationis est, quod orationes tuas facit exaudiri et offerri ante Deum; quia non est consuetudo in conspectu Dei quod repellat orationem tribulati, sed eam potius exaudiat. Unde Salomon: Deprecationem lesi exaudiet Dominus [67 1Kb] . Ideo enim multoties Deus uerberat homines et tribulationes eis immittit, ut eos misericordiam postulare  compellat, ut aperiat os eorum ad petendum eum in tribulatione, quia clausum illud habuerunt in prosperitate. Unde Augustinus: Deus immittit tribulationes aliquibus, ut excitentur in tribulatione, et petant illud a Deo quod ipse uult illis conferre. In persona talium dicit Psalmista: Ad Dominum cum tribularer clamaui et exaudiuit me [68 1Kb] . Et si forte contingat quod tu Deum in prosperitate inuoces, ut prosperitas te totaliter dormire non faciat, tamen te somnolentum aliquando reddit, ita clamor tuus in prosperitate non fit ita efficax sicut in aduersitate. Et si forte adeo aduersitas occupauerit cor tuum, quod non sit ita intentum orationi in aduersitate sicut in prosperitate, tamen ipsa aduersitas orationem pretiosiorem facit. Si uero tantum tribulatio  te oppresserit, quod non potes aperire os ad clamandum ad Dominum, tribulatio tamen orat pro te, dum tu patientiam habes; dicit enim magister Petrus Lombardus de Lazaro, quod quot habebat uulnera, tot habebat ora clamantia ad Deum; quia, quando Lazarus ore suo tacebat, uulnera sua pro se clamabant. Unde Dominus dicit ad Cain de Abel fratre suo quem occidit: uox sanguinis fratris tui clamat ad me de terra [69 1Kb] . Sic ergo patet quod tribulatio orationem pretiosiorem reddit et acceptabiliorem. Tribulationes enim sunt quasi solutio pro una bullata littera liberationis sue. Unde Iob [70 1Kb] dicit:  Quis mihi det ut ueniat mihi petitio mea, et quod exspecto tribuat mihi Deus; qui cepit, ipse me conterat, soluat manum suam et scindat me, et hec mihi sit consolatio, ut affligens me dolore non parcat. Nota quod Iob, qui possessiones suas, filios et filias amiserat, percussus est uulnere pessimo a planta pedis usque ad uerticem, afflictus ab amicis, uituperatus ab uxore, tamen uidebatur quod Deus parum eum affligeret, nec in alio consolationem querebat, nisi tantum in hoc quod Deus ei non parceret. Sed si queris quid pertinet ad liberationem afflictionis sue; ad hoc responderi potest quod afflictio eius est solutio litterarum suarum, sicut quando pauper bibit uinum in taberna, et non habet unde soluat escotum suum, petit ut uerberetur, et sic dimittatur;  si autem, in quo erat ipsius Iob consolatio quando petebat affligi; ad hoc responderi potest secundum quod Deus aliquibus in presenti non parcit, ut in futuro parcat eis.

Consolatio Iob in hoc erat, quod in presenti tribulatione sciebat se euasurum futuram. Consolare ergo, quia si in presenti fueris afflictus, patienter sufferens, in futuro parcet tibi Deus. Nam dicitur quod non iudicabit Deus bis id ipsum [70* 1Kb] . Unde Iob, qui petebat ne sibi parceret Deus in presenti, alibi petit ut sibi parcat Dominus in futuro, dicens: Parce mihi, Domine, nichil enim sunt dies mei [71 1Kb] . Ut ergo in futuro parcat tibi Deus, sustine in presenti tribulationem; quia tribulatio animam sanat, sicut  dicit Iob, ipse uulnerat et medetur [72 1Kb] ; uulnerat enim corpus, immittendo tribulationem, sed sanat animam.

UNDECIMA utilitas tribulationis est, quod custodit et nutrit cor. Sicut ignis custoditur et nutritur in cinere, sic cor amici Dei custoditur in tribulatione. Ideo precepit Deus, quod tabernaculum sagis cilicinis cooperiretur [73 1Kb] . Saga cilicina pretiosas curtinas et omnia uasa aurea et argentea contra uentos et pluuias protegebant; ad significandum quod in aduersitate tribulationis pretiose uirtutes sanctorum, et precipue humilitas conseruantur. Tribulatio enim cogit hominem, humiliari, quem forte humana prosperitas ultra terminos sue infirmitatis exuberat in excessum. Iam tribulatio nutrit cor,  sicut nutrix nutrit puerum. Nam, sicut mater durum cibum, quem masticare non potest paruulus, masticat et in uentrem suum trahit, ut illic cibus conuertatur in lac ad nutrimentum pueri; sic Christus in Scriptura appellatur mater nostra propter uehementiam caritatis, quam habet ad nos, et propter amaritudines, quas habuit in cruce, ubi penas, dura uerbera et opprobria masticauit nobis, ut nos nutriret et fortificaret spiritualiter ad sustinendum eius exemplo tribulationes huius mundi. Sicut enim uinum colatum per succum plenum speciebus, sic homo tribulationes sustinens debet eas  colare per corpus Dominicum, considerando scilicet tribulationem et passionem quam pro se sustinuit; et sic indulcorabuntur ut tolerabiles fiant, que prius intolerabiles uidebantur.

DUODECIMA utilitas tribulationis est quod reddit homini certum testimonium quod Deus ipsum diligit. Unde Apostolus: Ego quos amo, arguo et castigo [74 1Kb] , etc. Et in Eccli.: Qui amat filium, assiduat ei flagella [75 1Kb] , hoc est assidue immittit ei aliqua flagella, unum post aliud. Summus Pater iehsu Christus semper filios suos sub aliquo flagello et uirga retinet. Unde quando eripiuntur ab uno, sumuntur ab alio. Nec omnia simul immittit, sed post unum alterum; sicut homo post unam sagittam immittit aliam. Sed malos, qui in presenti uita sine  flagello Dei et disciplina uiuunt, et quos nulla correctio ab errore trahit ab omnibus tribulationibus, quas in presenti uita bonis particulariter immittit, et unam post aliam, et hoc ad purgationem suam, simul in futuro sagittabit. Omnia enim tormenta, que in presenti uita per totum mundum diuisa sunt, in futuro quasi in loco proprio requiescent. Sicut enim dicit Dominus: Congregabo, inquit, super eos mala, et sagittas meas complebo in eis [76 1Kb] . Si ergo, o anima, uis amari a Deo, noli reiicere tribulationes, que testimonium diuini amoris tibi ostendunt. Sed si tu dicis quod de manu Dei recipiunt filii bona et mala, quare ergo receptio malorum est magis indicium amoris Dei, quam receptio bonorum? Ad hoc respondetur: Certum estquod amicis  suis spiritualibus meliora bona Deus confert, et illis quos magis diligit, sed magis dilexit Christum incomparabiliter quam totum mundum, et tamen multa mala et pauca bona temporalia ei contulit in hoc mundo. Imo secundum Bernardum, post ingressum uteri uirginalis usque ad patibulum crucis nunquam habuit nisi paupertates et tribulationes. Consolatio ergo tribulationis et aduersitatis est magis indicium Dei amoris quam consolatio temporalis prosperitatis. Preterea iehsu Christus Filius Dei, qui uixit in hoc mundo, sicut mercator, qui est in nundinis, eligit bonas merces, et malas reiicit, sic elegit tribulationes et fugit prosperitates, sicut patet in Euangelio. Fugit enim in desertum, cum uellent eum Iudei rapere in regem; tamen non  fugit, quando eum quesierunt ad destruendum et occidendum. Imo et dixit eis: Ego sum [77 1Kb] . Dum ergo Christus fuit sapientissimus in eligendo, constat illos esse stultos qui contemptis tribulationibus et aduersitatibus prosperitatem mundanam eligunt, que non ualebit eos liberare de manibus inimicorum suorum, scilicet demonum, in futuro. Sustine ergo tribulationem in presenti cum Christo, ut tandem percipias coronam in regno celorum. Aliter non intrabis in regnum celorum, secundum Apostolum dicentem, quod per multas tribulationes oportet nos intrare in regnum celorum [78 1Kb] ; quod nobis concedat qui uiuit et regnat omnipotens Deus in secula seculorum. Amen.





TRACTATUS QUALES SUNT. *



PROLOGUS.

 Detur utinam episcopis Sanctonensi et Lemouicensi quam sobrie, iuste et pie uiuant [78* 1Kb] ; domino regi Anglorum duci Northmannorum et Aquitanorum illustri me scribere compulit pietas ac necessitas; pietas suadendo, necessitas urgendo. Ad hoc uero perficiendum sumptus longe ultra superabundasse, quam prius euangelici [79 1Kb] memor consilii sedens computaueram, ego ipse admirari non possem, nisi ex modico multum, ex exiguo plurimum accreuisse legissem [80 1Kb] . Sed super his admirari compellitur, qui modica magnis audit maiora, qui diuitum opulentias audit paupertate uidue superatas, quibus offerentibus de multo modicum, obtulit illa de modico multum. uidua quoque Sarepthana, dum modicum quod habebat non celaret [81 1Kb] ; dum prophetam ex  paululo pasceret; quod sibi filioque reseruabat, paupercule laudabilis parcitas, tantulum ipsum non  deficere laudabilior erogacitas impetrauit. Modicum ergo modicus scribere proposueram, ne deditos pluribus oculos regis prolixitate pagine tenendo, in commoda publica peccarem. Nec ad inchoantis uota peractum dissentiret opus, nisi uicinis proposito digressibus satisfacere tenerer obnoxius. Erant autem circa materiam deambulatoria quedam, ad que thematis ipsius importunitas lugubri lassum querimonia me sepe cegit exire quasi per herbosa spatiatum, donec salubres animum aure recrearent. Unde letior in reditu postquam aliquantisper amena uisendo respiraueram, nesciebam domum sine floribus redire. Ipsa quoque materia me suo receptum alueo naufragum a se rursus expellebat. Sed quoniam portum eunti riparum altitudo negabat,  reluctantem sepe detinuit tenacium quas euoluere ceperam pelagus iniquitatum. Hinc contigisse  uidetur, quod cum in scribendo me modum epistolarem excessum iri nequaquam existimarem, cepto operi prius epistole nomen indidissem. In longius quam speraui stylo paulatim pertracto; breuis estimatione tractus quam epistolam inceperam, denique liber improuisus exiuit. Cui, nisi forte alius regi congruentior uideatur materie satis conuenientem apposui titulum: Quales sunt. Licet enim: Quales habent, totum fere subditum opus insinuet; quoniam, res quales habent, quales dicti sunt patres uelut in speculo conspicitur: ab hac prima sui parte libellus sine columna pretitulatur. In quo me non parum excessisse fateor, quod tante scribens altitudini conceptum de uisis illorum actibus risum tenere non potui, tristibus horum iocis sepe compulsus  adiocari. Sepe quidem, uellem nollem, risisse  me memini, risu tamen solo, nisi quem soli mouere dolores. Unde, et si multis in locis maxime in secunda et quarta parte, regi legenda libellus offerat uerba iocosa; non minus ibidem ueritatem constare suspicetur. Ludere autem cernuntur in superficie lecta, que non ludere sentiuntur intellecta. Libellum ergo rex accipiat et legat. Nam, nisi fallor, non regem legisse, nec me compegisse penitebit; ubi et rex sibi, et ego mihi, et multa multis utilia, si totus pure legatur, inuenientur. Quem idcirco per partes et partium particulas distinctum prudentia nouerit, ut eum totum simul a rege legi, et scripti prolixitas necessaria et uaria regis negotia prohibeant, quoties se ad aliam translaturo lectionem intercidere regi placuerit. quando et ubi  uoluerit, metas presto reperiat.


 EXPLICIT PROLOGUS.



INCIPIUNT CAPITULA PARTIS PRIMAE.


 Quatuor itaque sunt partes istius libelli. In prima parte ostenditur quales sunt dicti Patres; et ab hac prima parte, totum opus appellatur Quales sunt. In tribus sequentibus ostenditur: Quales habent. In primo harum trium agitur de nepotibus episcoporum, primis, secundis, tertiis, et deinceps usque ad infinitum. In secundo, de adulatoribus, qui cum nepotibus pontificum primas sedes obtinent in maioribus ecclesiis. In tertia de emptoribus ordinum et ecclesiarum, qui minoribus ecclesiis presunt. In fine eius breuiter continetur honestorum expulsio, et lugubris querimonia Ecclesie pro filiis ad regem clamantis. Est autem queque pars distincta per capitula.

 Capitulum 2. Non esse de uoluntate scribentis scelera satis aperta apertius aperire. Aperit tamen, ut isti cessent, et alia similia non inchent.

    2. Quod hoc opus inchoanti opposite se ingerunt cogitationes.
    3. Expositio primi capituli.
    4. Quod sibi det ausum scribendi, utilitas operis, pietas regis, caritas foras mittens timorem.
    5. Quod non debeat dici: Os suum posuisse in  celum.
    6. Quod oculo suo manente simplici, non curat quidquid dicant emuli
    7. Mentio de bono et bonis pastoribus, ut ab illis isti remoueantur.
    8. Remotio eorum a ceteris, quoniam non habent fidem, que ceteris eos connectat.
    9. Querit utrum per ostium intrauerunt. Ut postea ostendat, quod non, et quare non.
    10. Quod non per ostium intrauerunt, quoniam superbe uenerunt.
    11. Quod uterque pessimus omnium, alter tamen altero pessimo peior.
    12. Quantum per omnia discrepent a bonis pastoribus.
     13. Quales eos dicat, querit et inuenit; sed: Quos eos uocet, non inuenit.
    14. Quod non debent dici pontifices.
    15. Quod non antistites.
    16. Quod nec presules.
    17. Quod nec episcopi.
    18. Quod nec pastores.
    19. Quod nec prelati.





INCIPIT PARS PRIMA.



CAP. I.


Quales sunt Patres pretaxati, significaturus ego regi, silere quidem mallem atque celare; nam super hoc meus mihi pudor supplicat et lacryme; sed nimis dura loqui cogor, quia nimis duriora formido. Nec eorum scelera tegere queo, que etiam, me tacente, celi reuelant, que irreuerenter cernit orbis detecta; nec per me magis minusue celaretur, si ruris fabulam urbiumque susurrum solus ego tacerem, uilis homuncio; et que celo terraque testibus sileri possent, nullis ego deessem ueritatibus. Hos enim tanto euidentius dudum audita publicat infamia, quanto profundius auare cupiditatis abysso  sopitos, excecationis antro sepultos, obstinationis desuper cumulata congerie comprimit eos et occultat nominari formidans ignominia. De ceteris, qui ceteros non noui, non loquor ego prelatis. Presertim cum horum nomine tenus episcoporum digna prelatio non mihi, sed orbi, sufficientem parit loquendi materiam. Si qui tamen, quod absit! his in orbe similes inueniantur, quos infamibus similis associet infamia, non est nostrum inclusos hinc excludere; sicut nec nostrum est inter infames includere, quos ab istorum infami commercio secludit honestas. Unde ne similes his fiant ceteri Aquitanie  pontificibus, qui dulcis et periculose baculo sustentationis nouiter inniti ceperunt, non parum cauendum est. Nam nisi uigiles instanter excubando sibi prouiderint, que iam capita decaluauit uicinia sua, me dolente, scabies eadem depilatius enudabit. Huiusque pestilentie siue pestifero morbo eodem quasi pastu refectas metuo, totus, quod Deus auertat! grex peribit, et ab hoc immunes adhuc contagio cathedre subuertentur.



CAP. II.

In his igitur que dicturus sum, nimis hesitantem et ambiguum me facit que se repente obiicit innascentium multitudo cogitationum; et ubi figatur uix inuenit deliberationis anchora in animi fluctuantis profundo, diuque uersantis ex insperato, in quam subito cecidi, Charybdin aggrediar. Memet  enim ipsum tanquam profundum quoddam ingressus sum, nesciens Deus scit qua emersurus.



CAP. III.

Proposueram aliquid scribere; qui plenius securiusque scriberem alii, si me scribere regi presumptio est. Quis enim sum ego, qui regi scribam? Aut quomodo damnum regis Ecclesieque celabo? Qua fronte loquar? Qua mente tacebo? Illud supra me est, istud contra me. Illud quoque non parum angit me, quod si patribus obloqui uidear, in celum os ponere nostrum me platee predicabunt. Imminet utrobique periculum; nam loquendo reperient me ceteri uero humilem, tacendo reperiam ego me ceteris inutilem esse. Neutra uiarum fore tuta conspicitur. Altera tamen mihi tenenda  non irrationaliter eligitur. Publicum enim tacere damnum periculosius perpendo, cum rationi deliberanti se ingerit illud prophete dolentis: ue mihi quia tacui [81* 1Kb] ! Et me tandiu siluisse magis pudendum esse decerno, quam ab emulis et deprauatoribus superfluum et presumptuosum scriptorem appellari.



CAP. Iu.

Hinc inest mihi scribendi domino meo regi generosa, sed non contumax audacia. Cui scribere mea quidem non uetat inscitia, sed dat ausum audita regis humilitas, audita misericordia. Quem rex humillimus ille qui non uenit ministrari sed ministrare [82 1Kb] , non solum celestis doctrine auditorem sed audite factorem fecit [82* 1Kb] . A quo non incassum audiuit: Quanto maior es, humilia te in omnibus [83 1Kb] . Audax etiam audacem me facit caritas foras emittens  timorem [83* 1Kb] ; que me non mihi scribere iubet, sed communi oppressorum utilitati, qui in Aquitania, tanquam in alia Aegypto, dudum luti et lateris afflicti laboribus, sub uenerationis gratia obsequentes, dictis patribus, quasi sub totidem Pharaonibus gementes, quod inauditum est, in domibus suis exsulant, et in hereditatibus propriis exheredati intercidunt. Adsit hec et augeatur, et aucta permaneat, que cepit huic incepto consulere caritas, et caritati presto sit ueritas, ut zelum Dei habeam secundum scientiam, et serpentina columbine non desit astutia simplicitati; ut sit in electione discretio, sicut in imitatione dilectio.



CAP. u.


Uniuersos unum unus ego deposco; qua tenus impietatis patres liberum et insontem me arguant. Quoniam risus Cham excusabilis et sine culpa maneret, si fratres inter alios Ne pater illius esse dedignatus fuisset [84 1Kb] . Sed quia, quem inter extremos medium ordinata mystice natiuitas includebat, pater benignus a dilectione paterna non exclusit; merito maledici meruit, qui patris pudenda non operuit, ceteris uidendo reuelauit. Nec in celum os me quisquam posuisse contendat: quod quidem uerum esset; si patres dicti, patres essent. Sed illorum filii nulli sunt, cum nullorum ipsi patres existant. Hos ego patres pauperum et refugium olim opinabar, ut ceteri; quod postea certius deopinabar ut ceteri. Cur enim patres habendi sunt, cur qui filios  habere nolunt, et si casu natos alicubi percipiunt, illico necari precipiunt? Nunquid, propter feminas, quas reseruant, patres appellandi sunt, qui masculos occidunt? Sic pater Isrelitarum Pharao dici posset, quorum magis dicendus erat interemptor. Pauperum uero refugium, quis eos opinetur? A quibus, ne pauperis ad illos fugientis fuga Sabbato uel hieme fiat [84* 1Kb] , ignarum fugere pauperem docet pauper expertus. Querite, inquit, et inuenietis; petite et dabitur uobis [85 1Kb] . Quare uero queret aut petet aliquis, si quesitis contraria querens inueniat, et petenti non detur nisi quod sibi displiceat? Sepe nondum experti petunt ab his egeni; quibus pro pane lapidem, pro pisce serpentem, pro ouo porrigunt scorpionem [86 1Kb] . Hos  enim adeo probantium improbat necessitas, ut in turpi experientium repulsa, apud omnes primum celebris felix omnino pereat opinio. In quibus opinionem bonam primo decolorauit suspicio nequam, quam denique consummatione terminauit infelici, repente ueniens sinistrum quod timebatur



CAP. uI.

Scio, scio ego, nec me latere patitur magis emulorum obrosio non deesse, qui me de incepto tanquam de otioso et non necessario suggillent opusculo; clamque palamque me dicant hominem, qui de huiusmodi etiam mutire non habeam, osque meum tali dictu duris dignum contundi lapidibus. Quos patienter audire satius erit, quam nugis uentosisque uerbis sine sono, uerba dare sonantia.  Quidquid in uulgi auribus muti mussitent susurrones, quidquid apud aulicos canes oblatrent; paulatim innocentia manebit illesa, et iustitia sufficiet defensioni. Sit duntaxat corpus totum lucidum, oculo manente simplici [87 1Kb] . Quem uero simplicem faciet, qui simplicem facere cepit; faciet uero simplicem, ut fallere nolit, nec falli possit, qui simplicem facere cepit, nec fallere uelit. Faciat fallere nolentem, ne pietatem amittat bono carendo zelo; faciat falli renuentem, ne cautelam non habendo, uero careat iudicio. Oculus enim qui facile non fallitur, sed facile fallit, erui precipitur, quia nequam est [88 1Kb] . Oculus qui non facile fallit, sed facile falsus est, ceco non  prebet ducatum, quia cecus est [88* 1Kb] . Adsit ergo prudentie simplicitas, ne ignorantia de malitia nascatur! Adsit simplicitati prudentia, ne malitia reuelanda per ignorantiam tegatur!



CAP. uII.

Meminit me summi pastoris illius qui dixit: Ego sum pastor bonus [89 1Kb] . Bonus addidit, quoniam malos esse non latuit. Quia enim ei omnia presentia erant, omnes etiam hunc loquendo cernebat. Pastores bonos et malos, cuius conspectui preteriti non preterierant, nec erant futuri qui nondum erant. uidebat igitur omnes malos, a quibus omnibus se sequestrauit, cum dixit: Ego sum pastor bonus. Sed nunquid mali pastores, pastores sunt? nonne magis fures et latrones, aut inutiles mercenarii? Omnes, inquit, quotquot uenerunt, fures  sunt atque latrones [90 1Kb] . De omnibus hoc dixit, qui preter eum uenerunt, et preter eum uenturi sunt. Non enim hoc dixit de bonis pastoribus antiquis, qui eum preuenerunt, sed de bonis qui ei successerunt; qui non propter eum, sed cum eo uenerunt. Cum eo uenerunt; quia in principio erat uerbum [91 1Kb] , et illi cum uerbo Dei uenerunt. Cum eo uenerunt; quia ipse est ueritas, et ipsi ueraces fuerunt, et eamdem fidem boni precedentes et succedentes habuerunt.



CAP. uIII.

De supradictis uero pastoribus et his similibus quid dicemus? Nam bonis eos eadem copulat fides, ut non dicantur preter Christum, sed cum eo uenisse? Quare hoc? Quid effecit fides  eorum? Nonne mortua est? Et quia sine operibus est: Fides, inquit, sine operibus, mortua est [92 1Kb] . Ideo mortua, quia non uiget in ea uegetatio actionis. Ideo mortua, quia non mouet, nec regit animam ad gaudia patrie celestis. Fide huiusmodi demones insigniti sunt. Credunt, et nichilominus eis preparatur eternum incendium. Quippe fides sine opere, flos est sine fructu, manipulus sine grano, moneta sine argento. Si nichil in eis efficit eorum fides, non eos eis connectit qui cum Christo uenerunt; in ouile non per ostium intrauerunt. Qui non intrat, inquit, per ostium in ouile ouium, sed ascendit aliunde, fur est et latro [93 1Kb] .



CAP. IX.

Duo uero quos proposuimus, nunquid per ostium intrauerunt? Negant hoc qui nouerunt,  negant qui intrare uiderunt. Dico ego, et scio quod ostium hoc humile est; uenientem ad hoc ostium oportet incedere plano pede, ut non offendat; humiliari, ut sano capite intret. Humilis enim ianua Christus est, humilis huius ianua ipse idem ianitor humilis. Ianua, quia per eum intrantur; ianitor, quia ipse se ianuam aperit. Non dubitet eum esse ianuam et ianitorem, ostium et ostiarium, qui audit dicentem: Ego sum ostium ouium [94 1Kb] . Non solum enim per hoc uerbum Christus se ostium, sed ostiarium indicat, cum quis ipse sic aperit; aperit qui prius ignota nota facit. Quecunque  enim, inquit, audiui a Patre meo, nota feci uobis [95 1Kb] . Factus igitur ostium, et ostiarius; simul factus pastor, ouis et agnus; ut ipse ouis innocens, et agnus immaculatus, maculas emundaret, et mortem destrueret pastorum et ouium. Legitur Euangelium, et pastor inuenitur. Ego sum, inquit, pastor bonus [96 1Kb] . Legitur propheta, et inuenitur ouis: Sicut ouis ad immolandum ductus est [97 1Kb] . Interrogatur amicus sponsi, et ab ipso Agnus auditur: Ecce, inquit, Agnus Dei, ecce qui tollit peccata mundi [97* 1Kb] . Pius itaque pastor, ouis, agnus, ostiarius humilis, et ostium, aperuit unquam his quos proposuimus, si nunquam intrare humiliter proposuerunt, si ad humilem ianuam contumaciter et superbe uenire presumpserunt? Absit!



CAP. X.


Quomodo non superbe uenerunt, quorum alter manifeste, contra ipsum ostium nimis erectus; alter, nimis occulte, erecto erectius contra ostiarium, qui et ipse ostium est, uenit minus inclinatus? Uterque nimis presumpsit, uterque nimis ascendit; sed plus nimio ascendit, qui plus nimio descendit, nimia enim humiliatio nimia est elatio. Unde illum contra ostium, istum dixi uenisse contra ostiarium, licet idem sit ostium et ostiarius; quoniam apud homines plus esset contra ostiarium, quam contra ostium. In domibus enim est maior ostiarius ostio; maior enim est qui preponitur, quam cui preponitur. Uterque enim nequam, uterque nequissimus fuit. Sed nequissimo nequior fuit, qui iram Dei prouocauit. Peior enim est qui iram  Dei prouocat, quam qui meretur. Meretur, qui manifeste peccando ceteros corrumpit; prouocat qui, cum introrsus sit turpis et incestuosus, appetit uideri pulcher et castus. Uterque pretulit quando et quantum potuit. Et uterque sic prelatus, superbus patuit et elatus. Superbo uero superbior fuit, qui superbie tumorem humilitatis cataplasmate compressit.



CAP. XI.

Quoties hunc pessimo peiorem ad memoriam reduco, alterum ex toto dimittere uolo. Quoniam maior huius iniquitas me loqui contra se compellit. Unum tamen de utroque sentio. Quoniam quecunque quibuslibet pseudopontificibus, ut uniuscuiusque propria sunt, unicuique congrue distinguendo  possunt attribui, istis simul attributa sunt, minus conuenienter omnia conueniunt. Cum enim aliorum alii fures sint siue latrones, siue mercenarii; isti totum sunt, et adhuc nituntur ut lupi sint. Fures sunt, aliena sua faciendo; latrones sunt, que furati sunt interimendo. Mercenarii, que sua sunt, non que Iesu Christi querendo [98 1Kb] ac, uiso ueniente lupo, fugiendo. Adhuc et lupos se faciunt; qui non solum dimittunt oues, sed dispergunt et laniant [98* 1Kb] .



CAP. XII.

O quantum a pastoribus primis per omnia discrepat hec male mutata posteritas; qui  ubicunque ministerium suum honorificabant, qui Christi bonus odor erant in omni loco [99 1Kb] , quorum fama celeberrima et uita continentissima! Lux uero nostra, dicti pontifices, non lumine tenebras, sed tenebris lumen effugat; non splendore nos irradiat, sed fumo atro nos molestat, stellas obtenebrat, solum offuscat, celum obnubilat, terris noctem ingerit. Quam non lucere non tantum dolerem, si minora que penitus exstinguit, sineret lucere lumina. Hos male mutatos minus plangerem, si domus Dei stabilis in pristino statu maneret. Sed ipsi male subuersi, semper eius subuersionem moliuntur et ruinam. De his et sibi similibus credo prophetam idipsum locutum fuisse: uenerunt, inquit, structores tui destruentes te [99* 1Kb] . Funditus  enim eam euertere conantur; et edificium cum fundamento mutare mutati leguntur architecti: Fundamentum, inquit, positum est, preter quod nemo aliud ponere potest [100 1Kb] . Quomodo uero non aliud positum esse credet simplicitas, ubi non modo fundamentum, sed quidquid fundatum erat, subuerti uidetur? Quid enim mutandum restat? Ubi, ut nonnullis uisum est, fundamentum iacit hypocrisis, adulatio parietes erigit, auaritia tectum consummat, consummatum edificium dolus et falsitas ornant. Legi bonos, optimos ac meliores, qui supra petram Christum solidam edificant aurum, argentum, lapides pretiosos. Sed optimates isti aliter forte legerunt; quos nil superedificare uidemus,  nisi ferrum, es et plumbum. Quos ita superedificantes, diruere conuenientius quam superedificare dicimus.



CAP. XIII.

Quales eos satis digne dicere queo; quos dudum auaritia cegit ante Baal genua curuare, cum morte pactum facere, cum inferno fedus inire. Apud quos imperat aurum, iudicat argentum; leges canonesque silent, locum ratio et equitas non habent. Ubi uirtus, ubi lex, ubi sacrorum auctoritas canonum, ubi discipline censura, morum grauitas, maturitas consiliorum, auctoritatis pondus insigne, reuerentia maiestatis? Ubi lumen oculorum nostrorum, ubi pectus nostrum, ubi lingua docens, ubi manus indefessa; lumen oculi simplicis, pectus consilii, lingua docens iudicium, manus ab opere  bono non torpens? In his, horum nulla, sed his contraria reperiuntur. Quales eos esse digne dicam; hoc digne satis inuenior; quales se indigne fecerunt. Sed, quos eos digne uocem, digne non inuenio. Usu tamen eos didicimus uocare pontifices, prelatos, pastores, episcopos, et huiusmodi nominibus. Sed si uere pontificum sunt hec nomina, non eorum quos ueris pontificibus in omnibus et per omnia nouimus oppositos. Unius tantum  significationis nomina, contrariis minime, conueniunt rebus. Nec nomine uocandi sunt, qui rem nominis non habent.



CAP. XIu.

Cur igitur pontifices dicemus, qui se ceteris pontes non faciunt? Pontifex uero dicitur, qui supra mare huius mundi factus est pons, usque ad Deum et proximum pertingens. Usque ad Deum pertingit, ex fiducia que non suam sed illius gloriam querit. Usque ad proximum, ex pietate qua ipsi non soli sibi prodesse desiderat. Sed nunquid tales isti? Quis insensatus dicit pontem, quem nulle iuuant bases, quem mare cadentem recipit, et se profundius inuoluit?



CAP. Xu.

Antistites dicere possemus, quia stant contra subditos; sed quia contra demones non stant,  quos contra se cernunt erectos, antistites digne dicere non ualemus.



CAP. XuI.

Presules uero quare dicerentur; qui dignitatem et gloriam suam alteri dederunt? Quomodo presulare creduntur, idololatre facti, quibus archipresul imperat auaritia?



CAP. XuII.

Episcopi, qua ratione dici debent, qui diuinitus sibi datum os sublime, non ad superna erigunt, non querunt que sursum sunt; sed pronius pecoribus corporis sensibus incubant, infimis inherent, terrenis inhiant?



CAP. XuIII.

Pastores quis nisi fatuus estimat, se pascentes et non oues suas; qui lac ouium comedunt, et lanis se induunt? Hos Spiritus sanctus  pastores esse negat, cum dicit: Lac ouium consumitis, et lanis uos tegitis; quod infirmum est non confortastis, egrotum non corroborastis; quod perierat non requisistis; quod forte fuit confregistis; et disperse sunt oues mee, eo quod non sit pastor [1 1Kb] . Dispersas dicit oues, quia non est pastor, licet malos habeant pastores. Dicam ego pastores, qui non sunt? Asseram ego, quod Deus negat? Absit!



CAP. XIX.

An prelati dicendi sunt, qui se, quando necesse est, non preferunt? Qui aduersario more leonis rugienti se non opponunt? Qui, uiso lupo, fugiunt dispersarum immemores ouium? Qui non se nobis preferunt, ut pro nobis preferant, sed ut sua nulli conferendo, nostra nobis auferant? Nonne magis dicendi sunt elati quam prelati? Qui  nostro non premuntur onere, sed nostro super nos, et contra nos honore eriguntur. Quos igitur eos uocabimus? Scio, et dico multos esse uere pontifices; sed qui tales sunt, pontifices dicendi non sunt, sed pseudopontifices. Si tamen, usum sequentes, his eos nominibus appellemus, ueniale nobis esse credimus. Non enim mirum est, de his qui dicunt et non faciunt, si dicuntur et non sunt.


 EXPLICIT PARS PRIMA.



INCIPIUNT CAPITULA PARTIS SECUNDAE.


    CAPITULUM I. Quales habent in maioribus ecclesiis.
     2. Quod nepotibus dant quecunque possunt.
    3. Hereditario iure canonias ab his obtineri.
    4. Esse qui consulat hominem ignotum, et sine parentibus eligendum, propter huiusmodi mala.
    5. Quod tali consilio non sit credendum.
    6. Quod non erat humilitas in uili persona quam elegerunt, sed humiliatio fallax.
    7. Quod modo nichil de pristino statu retinet, nisi oculos obliquos.
    8. Fecisse homines pro eo quidquid dicerent.
    9. Deceptos omnes fuisse per exteriorem simplicitatem.
    10. Quod modo notus est a ceteris, qui se noscere et ceteros desiit.
     11. Quod nullo bono perstitit ex quo ab humilitate cecidit.
    12. Quod nullum habere putabatur parentem, qui sublimatus habuit infinitos.
    13. Quod eligi non debet talis, a predictis et a sequentibus subinfertur.
    14. Quod iterum parit egregie fortuna, quos quomodo terra pepererat.
    15. Oportere primo exuere ueteres homines, et mox induere nouos.
    16. Quod momento uno fortuna facit eos curiales, discretos, astutos.
    17. Quam celebris sit eorum iterata natiuitas; quique saxis hucusque uixerant duriores, quam subito fiant graues, delicati, teneri.





PARS SECUNDA.



CAP. I.

 Quales secum habent, quales preferant ecclesiis, quem latet hoc? Sibi similes. Sunt in partibus illis maiores et minores ecclesie. In maioribus primum locum tenent primi nepotes episcoporum; secundi secundum; et ita deinceps donec loca desint. Unaqueque loco sibi congruo nubit progenies, et quasi quedam copula coniugalis uinculis astricta sterilibus maritatur fecunditas. Nepotes autem dico quoslibet illorum carne, moribus et uita cognatos; quibus applaudunt, quibus thesaurizant, quos sibi preparant successores antistites nostri. Qui pacem habere nequeunt donec uideant nepotes et pronepotes suos, aut filios filiorum suorum, tribulationem et iram super Isrel. Talibus tales associantur filii patribus, discipuli magistris,  congrua dominis familia.



CAP. II.

His patres acquirunt, seruant, rapiunt, custodiunt. Acquirunt sollicite, seruant sollicitius, rapiunt moleste, custodiunt molestius. Discurrunt, torquentur et gemunt, augere desiderantes quod adfiliatis relinquant heredibus. Nec de rebus miseri tangere permittuntur, quas post se futuris seruare nituntur. Commendata namque deputant, que ad successores etiam in uita transmittant. Quibus utinam aurum, argentum, et fori diuitias ad male sortitos transmittere sufficeret heredes; ut etiam non cogeretur Ecclesia pro suis alere alienos, pro filiis fouere filiastros, quorum pugnis pectus illius assidue tunditur, dentibus ubera lacerantur. Eliminarentur  utinam Ismeles; ut, cum filiis libere filii non hereditarent ancille! Quod longe aliter est. Ab his enim et ceteris dignitatum audimus officia, cuius nulla unquam audita fuere merita. Dona narrantur, sed nulla donorum cause tractantur. Promotiones audiuntur, sed promotionum negotia non audiuntur.



CAP. III.

In nichilo deinceps, aut minimo degenerantes  a patribus filii, quanquam firmata sit supra firmam petram, domum Dei diruunt, ac etiam euellunt; ad hoc unum nitentes, ut locum eius desolantes comedant Iacob, nec memoretur nomen Isrel ultra; qui iam certi se successuros heredes, ad inuicem dicunt: Hereditate possideamus sanctuarium Dei [2 1Kb] . Ex hinc genimina uiperarum, gens incircumcisa corde et aure, hereditario iure canonicatus obtinet, proh dolor! perniciosa hec et exheredans hereditas. Consuetudinis iure carnalis, gratia possidetur spiritualis, et tamen gratie stipendium non facit heredi testamentum. Perit enim gratia ubi hereditas principatur. Sic canonicum fieri est, exire de ecclesia, non ecclesiam intrare. Sic intrantes, non sunt heredes Dei, non coheredes  Iesu Christi. Tales ad se uocantes pontifices nostri, si forte uideant paucos interesse dissimiles, nec eos uocant, nec diligunt, licet honorent coacti: nimis obliti summi pontificis illius qui, cum cognatos habuerit apostolos, nullum eorum prefecit aliis, sed alii super eos primatum concessit.



CAP. Iu.

Est forte qui hominem ignotum, et de nobilitate parentum uel amicorum non suspectum, consulat eligendum; et dicat, in electione pontificis, prouidentia consilio premunire ualet electuros, et prouidendo utilis potest adhiberi cautela; ut uidelicet homo uilis, scientia modicus, fama nullior, sibi notus, ignotus orbi, sublimitatem abhorrens, sublimis subito factus episcopetur. Si non talis in urbe, non deerit talis in rure. Si non reperiatur in  oppido, reperietur in eremo. Multos habet tales eremus exsilii exiles eremicolas; quos, licet quotidiana penuria intrare cegit, de cogenti tamen in spontaneam felicius se transtulere paupertatem. Felix quidem est necessitas que in melius cogit. Isti mundum contemnunt, mundum in mundo fugiunt, quorum adhuc in terra uiuentium conuersatio  in celis est [3 1Kb] ; quos adhuc detinente terra peregrinantes in tabernaculis, celum iam suscipit habitatores in domibus. Isti pennas assumunt, uolant et non deficiunt. uolant enim super pennas uentorum, usque dum celi spatia sibi subdant, ac pene penitus in celo consistunt. Pars etiam tantilla, que uix in terram restat, terram odit, terram detestatur, ad celos tota spirat, tota celis inhiat. Isti de superfluis non curant, necessaria sibi dimidiant, carnem insequuntur, spiritum ditare nituntur; quorum facies diuinum quiddam portendit, humanum omne transcendit; hominem facit admirari, stupere, horrere; que scilicet hominem cum angelis indicat habere commercium. Isti se parentes habere  nesciunt unde uenerunt. Tales sine damno credo posse sublimari. Ne credas iniquo.



CAP. u.

Ne credas, dixi: Non enim omni spiritui credendum est. Scio eremicolam olim pontificem; qui, antequam esset qui modo est, totus angelum sapiebat, angelum uincebat. At superinduto pontifice tunicatus latuit eremita, et super humeros illustrium incathedratus, capitis umbram cornuti prospexit longe anteire per urbem. Se deuouit protinus, se desciuit, sui penitus oblitus qui fuerat; et in lethargiam subito prorumpens, huius infortunio passionis se felicissimum in corde iactauit. Quem si inter ceteras que se gratis offerant cogitationes, deinceps euasit eremi recordatio; illico presto fuere formido, timor, horripilatio. Et  quoniam pre omnibus que sibi placebant, eum eremi delectabat obliuio, totus sicut eremum, sic eremitam, licet non exuit, exiuit. Oblitus itaque sui deuouit, ac ceteros qui hoc ad usque tempus nec se, nec alium noscere dignatus fuerat; et eum paulatim agnoscere ceperunt, qui tunc usque deuouerunt; quem sic utinam a principio nouissent! Nam, si rudis adhuc hominis tergiuersatio pateret urbanis, si multiformes illius intelligerent fucos; siluestres adhuc colerent saltus et lucos. Si primum rudentinis bene nouisset, ille Aegyptius uelut a Moyse sepultus, adhuc in sabulo dormisset, et nunquam de luco ad lucem exisset; sed qui cauere didicerant a superbo et nobili, cauere nescierunt ab ignoto et humili. Et, quos fallere non potuit  superbia, omni homini suspecta, facile fefellit humilitas hominis, ab omnibus aspecta.



CAP. uI.

Non tamen erat humilitas, sed humiliatio fallax. Non erant uirtus, sed uirtutis actui similis actio. Gloriosa quippe res humilitas; qua ipsa etiam superbia palliare se appetit, ne uilescat. Humilitatem in uultu pretendebat, qui persequi humilitatem intendebat. Ouem in facie simplicem ostendebat, qui rapacem lupum in mente occultabat. Tunc fermentum parabat, quo cleri plebisque massam corrumperet. Tunc se longe retro post ceteros faciebat, quo pre ceteris longe antefieret; ut maiori de longe remeans impetu prosiliret longius.  Qui ut clero preferretur, et populo, locum sibi fertilem sterili preparauit in sabulo; ut que creditori semen negat mandatum, arena, fertilem ei pareret episcopatum. Cui etiam locus ipse multum deferre nostrates admonuit, quem quia remotus erat a locis publice peccantium, sanctitatem prestare credebant. Quod si esset, nec Satan e celo, nec Adam caderet in paradiso, nec Lot in monte peccaret, qui in Sodomis sanctus exstiterat. Locus tamen iste, quoniam arenosus et exsilis erat, plus ceteris homini sicco et exsili congruebat, cui nichil pingue, nichil carnale placebat. Cui refectio dulcis, satietatis iugis erat esuries, potus iucunditatis, sitis assidua. Quippe totus erat in spiritu, cuius fere tota caro defluxerat in lacrymis. De quo  non est hominis dicere, quam pius, quam sanctus oculis orbis apparebat, quantum ab homine homo distabat.



CAP. uII.

Nunc uero nichil in se pristine retinet consuetudinis, nisi unum solum, quod a puero consueuit; alterum uidelicet tanto altius obliquare oculum ad supra, quanto inferius alterum ad infima declinat. Ut quoties ipse loquitur, solos, quos in terra prospicit, cernere cernatur oculus alter auditores, alter intendentes eidem sermoni, totum pontificis uerbum fieri portendit ad oues in ere. Quod in argumentum probitatis et sublimitatis sue sumptum, multos ad promotionem illius incitauit. Nam, cum illum sibi loquentem altero liberius et  expedite celos oculo rimari, altero nimis libenter et laboriosius necessariis hominum usibus in terra prouidere cernerent, Deo gratias egerunt, quod utroque Rachelis et Lie lumine caput unum insignitum inuenerant. Multi quoque opinione sua rem subtilius intuentes, non mediocriter eos peccare dixerunt, qui lumen alterum ab alterius contemplatione detinebant. Quibus conuenientius uidebatur, ut in eodem homine, Petro in Ioannem, Martha in Mariam transuolante, totum in spiritum conuersus homo celos liber intrare sineretur.



CAP. uIII.

Sed quid hec contra? Omnes pro eo loquebantur, omnes pro eo faciebant, quando de eo altiora predicabant. Omnes ad illius libitum promotionis intendebant terminare negotium. Quis  enim se subtraheret ipsius negotio sanctitatis? Erat apud omnes de homine ignoto, que ignotum deseruit sancta et admirabilis opinio. Opinabantur alii melius de eo, alii optime, omnes bene, sinistre nulli. Omnem enim auferebat suspicionem aspecta in homine sanctitas, uisa in eo religionis mira compositio, una fuit omnium uoluntas, una cordium concordia, affectus unus animorum, eademque sententia senum, iuuenum et puerorum. Quippe uniuersos uniuit in unam unius admirationem persone forma hominis contemptibilis, habitus uilis, incessus humilis, humilis uultus, demissio pudica, gestus moderatio, suauis prolatio uocis,  pudor in facie, pallor in ore, macies in corpore toto, tremor in exsultatione, letitia in timore, timor in seruitio.



CAP. IX.

Nec mirum fuit homines admirari in homine probitatis signa, cum aduersantia probitati maiori etiam admiratione digna dicerent qui aderant. In tantum enim uidentes olim oculos et ingenia, quondam proborum ingenia, hebetauit opinata in extra simplici religio, ut que ipsi nature placuit in eo formare deformia membra, inter cetera magis torta laudarent et obliqua; et cui communem ceterorum uisum natura negabat, ceteris illum uidere clarius assererent. Quibus sua suasit credere fatuitas. Ut quidquid mutante natura minus ille receperat in datum optimum, totum ei larga preamantis  gratie manus abundantius restitueret in donum perfectum. De quo magis credendum erat, quod exterior inferioris est nota deformitatis; ut qui oblique cernebat, oblique decerneret; qui oblique uidebat, oblique disponenda cogitaret, oblique precogitata disponeret. Non deferendum erat oculis, licet plus ceteris palpebras aperiebant, quorum pupillas albugines operiebant. Albugines non solum exteriorem uisum obnubilant, sed obnubilatum interiorem designant. Nisi enim albugo et scabies intimam anime significarent corruptionem, non sanctam habentibus negarent administrationem, nec in lege prohiberentur huiusmodi promoueri. Sed tam diu nos latuere significantia, quousque presto fuere  significata.



CAP. X.

Modo notus est ab homine, qui se desiit hominem noscere. Notus est in persona non in homine, qui manserat ignotus in homine non in persona. Incepit paulatim a paucis agnosci, quem ulterius progrediendo magis magisque nouerunt uniuersi. Modo notus est extra se, qui mansit ignotus quandiu mansit apud se. Modo humilitatem simulare, sine simulatione dissimulare non potest. Murmurat, frendet, irascitur, frontosus et impudens factus, facile fatur, facillime minatur, ardescit ira, tollitur insania, furore feruescit; nec in flagitiis uires illius debilitat dierum antiquitas, quem ipsa senectus animare uidetur ad scelera. Nec mirum: suum est enim scelerum, ut, dum non resecantur, increscant,  et in augmenta criminum prosilitur quoties impunitate secura peccatur. Unde furor eius non minuitur, non refrenatur, ardescit, in penis magis accenditur. Concipit facinora, sed concepta festinanter implet. Disponit scelera, sed instantissime perpetrat. Nec ut sua solus exerceat flagitia, sue patiuntur diuitie. Factus enim diues arca, non merito; possessione, non genere; nomine, non honestate, multa secum et minis et muneribus compellit insanire millia; et unus ipse demens dementes efficit multos; ut de ipso recte dici uideatur: Currit aduersus humiles et erecto collo, ceruice armatus durissima [4 1Kb] ; incedit erectus et tanquam onager se liberum  natum putat. Et sic ab humilitate in qua stare uidebatur, in superbiam corruisse probatur.



CAP. XI.

Ab humilitate uero in superbiam cadens, a quo bono in quod malum non corruit? A nullo, si nullum habuit. Sed, si habuisset que habuisse et habere uidebatur, corruisset a caritate in odium, ab humiliatione in elationem, a largitate in rapinam, ab interiori profectu in exteriorem gloriam, a pietate in crudelitatem, a fide in perfidiam, a spe gaudii sequentis in desperationem, a patientia in iram, a pace in iurgia, a lacrymis in risus, a consideratione uite mortalis in uoluptatem. uerumtamen tota fraus sua, imo totus suus ipse fraudis, imo tota ipsa fraus, totus ipse modo fraudatur; nam, qualis erat ante, deprehenditur modo, fallitur  cum foris agnoscitur, et intus, notatur ab omnibus, indicatur ab omnibus, eo quod uehementius indignantur omnes, qui falsum conspiciunt quidquid prius de eo opinabantur. Elegerunt hominem pacis, quem pacis habent inimicum. Sub quo namque tyranno tot unquam audite sunt strages, tot ruine, tot in Ecclesia scissure, tot scandala? De Simonia, de ceteris que sibi dedicat cultrix idolorum auaritia, quid dicam? Quibus horum facinorum caret angelus hic apostata? Que sunt in foro, que ipse non faciat in sancta domo?



CAP. XII.

Hunc nimirum sicut nulli precesserant parentes, sic nullos ei suspicabantur successores. Sed audito nomine, steriles enisi sunt parere montes,  et nati sunt ei mures ridiculi. Quibus recenter natis, prima die ebullit tota aula pontificalis, secunda uero reperte sunt uulpes fraudulente. Interposita enim nocte, de muribus fecit uulpes illa uulpe uulpior omni. Hos deformando sibi conformauit. Hos dedocendo docuit. Hos male instructos, peius intrusit, exclusis Ecclesie filiis. Ramos fregit naturales, ut oleastrum insereret, et socium faceret radicis et pinguedinis oliue. Cuius non modo socius effectus est; sed, abscissa oliua, dominium usurpans radicem sibi uindicauit oleaster. Respiciente tamen Orientis ex alto misericordia, surgere cepit aquilo et auster uenire, quo spirante suauis illico fragrauit odor aromatum in horto sponsi. Cuius mirabili dulcedine loca tangente uicina, circumquaque flare  cepit aura serenior solita, blando et benigno uultu redire serenitas; ac, suo denuo sole leta cepit Ecclesie facies indui. Gaudet post hiemem uerna temperies, grata sentitur serenitatis aura post nubilum, quietis recreatio post laborem, post transitum per ignem et aquam eductio iuuat in refrigerium. Reclamante oleastro, reinserta est oliua. Potens est enim Deus oleastrum radicitus exstirpare; quod, in spe longanimis, sperat oliua; cuius spes quanto productior tanto fructum dabit gratiorem. Hoc etiam ipsum non erit inutile deceptis, quos falsa diu delusit imago, malam arborem inter ceteras mouisse, ut deinceps a nota caueant quos ignota fefellit. Olim  oleam in foliis opinabantur, quam oleastrum a fructu denique perceperunt.



CAP. XIII.

Tace igitur qui talem eligendum consulebas. Ne credas amplius exsanguem esse sine sanguine spiritum sine carne, agnum sine dolo, ouem sine lupo, nullius hominem generis sine parentibus, nullius posterum sine successoribus. Germana quidem est dignitatis, multitudo; et inseparabilius inheret ei consanguinitas, quam Aethiopi nigredo. Inaudita est dignitas sine parentela. Una enim die tot ei parit parentes arena, quota ipsa est. Aperit terra sinum suum, parturit sine dolore; et que nondum mota senuerat, gens simul oritur plebeia. In cuius ortu, totus ubique cernitur orbis despicabili  scatere popello. Stupet quicunque uidet homo fecunditatem parientis, capacitatem uteri, nascendi modum, nascentium gestum et habitum. Tanta nempe momento uno rudium oritur innumerositas, ut nunc primum uideantur impleri prophetie: Deserta et solitudines terre angustabuntur pre habitatoribus, et longe fugabuntur [5 1Kb] qui habitabant, et tunc dicent filii sterilitatis: Angustus est locus, fiat spatium nobis ut habitemus. Sed quid ad hoc referat non habens unde tot nutriat terra mater anxia; nisi eiusdem prophete lingua loquatur et dicat: Quis genuit mihi istos? Ego quondam sterilis et non pariens, transmigrata et captiua, et istos quis emitteret? Ego destituta et desolata, et isti ubi [6 1Kb] ?



CAP. XIu.

His igitur absque patre natis, unde  necessaria ministret, quasi mater altera, sollicita tellus; cum in se non inuenit que tante multitudini sufficiunt alimento, precauens suis, suos facit alterius; et quos natura de die in diem magis impauperans, ostiatim concesserat mendicare; hos famelicos, informes et semihomunculos, mobilis in gremio recipit fortuna; ut eos iterum concipiat, pariat, alat, ditet, nobilitet. Gaudet enim ius et potentiam in talibus exercere; que semper ex innata sibi consuetudine, et pauperem facit et ditat, humiliat et subleuat, egenum de puluere suscitat et eleuat de stercore pauperem [7 1Kb] . Unde terre matri anxie, uoce certe lugente, uoce prophete respondere potest: Ecce ego leuo ad gentes manum meam, et ad populos exaltabo signum meum, et afferent filios tuos in ulnis, et  filias tuas in humeris portabunt; et erunt reges nutritii tui, et regine nutrices tue [8 1Kb] .



CAP. Xu.

In instructione uero rudium, primum occurrit fortune, suis eos extunicare panniculosis sarcinis, multiformiter assutis et resarcitis panno uno et altero et deinceps. In quibus dubia erat materia cui formarum discolor imprimeretur uarietas. Nam si super his, ut huic operi, maiorem dedissem operam, cum furore tortor uellet de iure causari, longe preiudicaret acus texture, quam tantum, non scientium pluralitas, sed suendi superat assiduitas. Multopere namque studuerunt innumerabiles et ciues  et ciuitates, lanas adhuc rudes fullonibus committere fucandas; ut materia simplex, fallentibus ludificata formis, non minus intuentes decepta deciperet oculos; et mutatis artificio uelleribus placuit urbanis admirandas componere telas; de quibus post annorum curricula multorum, unum huiusmodi uile conficiatur indumentum. In quo pannus nouus, qui splendeat unus et alter assutus panno ueteri, maiorem cogit fieri scissuram. Unde, quoniam in pannoso huiusmodi tegumento, de reliquiis innumerabilibus, quas decrepita digne reiici censuit antiquitas, dispariter coniuncto, paupertina resarcientis acus quotidiane subuenit necessitati; merito rude unius, polito multorum supereminet artificio. Licet que primo huius operis non parum insudauere  labori, iam mille sunt defuncte manus, milleque superstites. Nobis igitur superuenientibus, omnem in alumnis interimit fortuna uetustatem. Et quos ubique predicat dignitatis esse nepotes, dignitati digne mandat alendos.



CAP. XuI.

Hos igitur uix quoquo modo genitos, quos diu sub panno tenui celauerat ignobilitas; sublimitati, ne sterilis uiuat, plene gignit et parit fortuna. Quibus, eo ipso quo nascuntur momento, animosa genitrix inspirat altum sapere, cogitare sublimia, discrete loqui. Mox eos delata omni ruditate, quasi fungos compluit in palatium. Quos eadem horula simul concipit, parturit, parit, ornat et instruit. Tempore uno nascuntur et equitant per  urbem, feruntur et imperant, aulam ingrediuntur, et familias disponunt; manibus ad ecclesias portantur, ubi exaltant et deponunt, pretiis et precibus ad causas trahuntur, ubi soli conduntur auditi simul oratores et iudices; momento facti diserti iudicio, qui diu uixerant imperiti sine uerbo: heri, senes erant nondum locuti; perorant et disserunt mirabiliter, hodie nati.



CAP. XuII.

Est horum audita secunda natiuitas celebris apud multos, quorum prima nescita fefellerat uniuersos. Quos enim de nichilo conceptos, nichiliores natura pepererat; in pompa et preconio splendide facit renasci fortuna benignior. Proh dolor! Non pudebat olim nudos, sua cunctis patere pudenda, pedibus albis nuper usque ad urbem  uenerant. Modo, repente mollibus induti, liberos olim pedes, huic ingratos honori, stragulatis incarcerant sotularibus; qui renuunt et recalcitrant, ac si capsam camelus argenteam aculeis intrare cogatur. Reclamantes autem et renitentes urgent talos auratis lucere calcaribus. Facti quoque subito subita graues maiestate, sceptris innituntur, tribunalia scandunt, puluinaribus molliter insident sericis, purpura pedibus iacet substrata tenellis; quos a spinis ne pungerent, a lapidibus ne lederent acutis, olim defendebat innata durities. Et, qui post pecora fistulas buccis inflare solebant transslati  de caulis ad causas, proh dolor! audiuntur audacter imperare magnatibus, heccine uiget et  floret optima dignitatis generatio, peruersis praua exasperans!


 EXPLICIT PARS SECUNDA.



INCIPIUNT CAPITULA TERTIAE PARTIS.


     CAPITULUM 1. Patres sic dictos habere adulatores in eodem honore cum nepotibus suis.
    2. Exempla prophetarum inducuntur, quantum sunt cauendi.
    3. Auctoritas prophete, quantum sint hec tria cauenda, et maxime adulatio.
     4. Non solum esse repellendos, sed statim etiam erubescentes.
    5. Quod turpia inferent his quibus adulantur.
    6. Quod isti primi in omnibus sint, etiam non uocati.
    7. Queritur a ueris, utrum falsis sit credendum.
    8. Queritur a falsis, quare ita in se seuiunt.
    9. Quod de ceteris nimium curando, se ipsos ignorant, sicut Dina.
    10. Semen Ioseph exemplar esse ceteris ut se custodiant.
    11. Eosdem sepelire et sepeliri; et primo, qualiter auditores sepeliunt auditos.
    12. Quomodo auditi sepeliunt auditores.
     13. Quod secum non sint, ex quo traditi sunt in reprobum sensum.
    14. Conuersio ad ueros pontifices, ne uanos audiendo eis similes fiant.
    15. Admiratio de falsis, quod ita fallantur.
    16. Occasione sumpta de uerbis sancti Iob disseritur,  quando sit bonum et quando malum uenerationes Domini exhibere, et dominos recipere.
    17. Malis seclusis, conuenientibus fit exhortatio bonis.
    18. Quantum conferat humilitas humilibus.
    19. Quod hos duos imitari debeant, et primo quod reges regem, ostenditur.
    20. Quod pontifices pontificem.
    21. Conuersio a ueris ad falsos, quibus ostenditur, quod si etiam tales essent quales predicantur, bonum quod prius habebant auferret ipsa laudatio.
    22. Aliud membrorum diuisionis; scilicet, si non sunt tales.
    23. Magis induratos Pharaone.





PARS TERTIA.



CAP. I.


Supradictis in eodem adduntur honore filii fraudis, qui cenodoxie oleum copiose uendere didicerunt. Quos ad duo promptissimos magistra talium componit adulatio; ut uidelicet, et bona malo semper animo, et mala dicant, dolose laudando. Hi pariter omnium, quos a dominis audiunt, iudices candidi sermonum existunt indefessi. Qui, ob nimium dominorum unguem, si forte rudi sectum forcipe reperiant, si longiorem ceteris in barba pilum inspiciunt, si malum positum in capite uideant obliquare capillum, fremunt, frendent, stomachantur, ab ipsis etiam dominis uix denique sedandi. Quorum tota intentio est, ut se dominis amabiles faciant, causas quibus obsequantur, exquirere. Unde in uerbis et in operibus nichil  sine laude perire sinunt. Quidquid enim dicunt et faciunt, non quantolibet hominum, sed solis dignam predicant angelis. Quorum facta, si etiam manifeste pessima sunt, arbitrorum preiudicio talium bonis precellent. Aliorum fauent dictis, annuunt factis, nichil renuunt, nichil recusant, quod uoluerint uolunt, quod ab his optatur, exoptant: quod desideratur, et ipsi desiderant, secundum cor eorum cogitant, gerunt, concipiunt, perficiunt; corda, sed non corde, cordibus iungunt, mentem, sine mente, mentibus adnectunt. Efficit enim hoc  in suis adulatio, ut quibus adulentur aientibus aiant, et negantibus negent; qui ceteris displicere, solis placere querunt, a quibus extorquere intendunt. Sicut enim sola non adiecit, que secum arrogantiam et derogationem socias habet indissolubiles: ita non modo, quod sui iuris est, blandiri scilicet, et fauere; sed, quod ex accommoda trahit comitum proprietate, derogare facit et arrogare. Unde primum oleo capita dominorum impinguant; secundo ut se iactanter arrogent, ceterisque dolose derogent. Quos Apostolus dicit: Deo odibiles [9 1Kb] . eosdem Propheta condemnat, dicens: Disperdat Dominus uniuersa labia dolosa, et linguam magniloquam [10 1Kb] . Labia quippe dolosa, ad derogationem; linguam magniloquam detulit ad arrogantiam. Arrogantes  namque in se ipsis extolluntur, et iactantur, de se loquuntur, loqui multiplicant, in magnis et mirabilibus super se ambulant. Derogatione uero assidue susurrant, discordias inter fratres seminant, aliorum bona negant seu inuertunt. Qui ut alios fallant nec ab aliis fallantur, duabus semper uiis gradiuntur. ue, inquit, peccatoribus terram duabus uiis ingredientibus [11 1Kb] ; terram duabus uiis ingrediuntur, qui in corde et corde loquuntur; qui loquuntur bona cum proximo suo mala autem in cordibus eorum [11* 1Kb] .



CAP. II.


Ab his, licet non parum cauebat, obsessum se Propheta dicit et circumdatum: Circumdederunt me sicut apes [12 1Kb] . Apes recte uocati sunt, qui lingua blandiuntur, sed latenter ex malitia feriunt. Loquendo enim mellis dulcedinem proponunt, sed occulte feriendo uulnus inferunt. Quos stimuli causa alius propheta scorpiones appellat, cui dictum est: Increduli et subuersores sunt tecum, et cum scorpionibus habitas [13 1Kb] . Isti enim increduli sunt Deo, subuersores hominibus infirmis, scorpiones fortibus et robustis; quibus, etsi in facie contradicere non presumunt, ex occulto tamen uulnus derogationis inferunt. Qui recte scorpiones dicuntur, quando blandi et innoxii in facie uidentur, sed a dorso uenenum infundunt; pacem ostendunt,  et odia nutriunt; amica dicunt, et inimica faciunt; pacatas suscitant iras, emulantur, inuident, alter alterum obliquis comedunt morsibus; uitia dissimulant, dicentes: Pax, pax, et non est pax [14 1Kb] . De talibus recte dictum est: Sonitus terroris semper in auribus eorum, et cum pax sit, insidias suspicantur [15 1Kb] . Dolose namque agentes, erga se simpliciter agi non estimant. Quorum mentes semper in laboribus sunt, quia aut moliuntur mala que inferant aut metuunt, ut hec sibi ab aliis inferantur. Qui dum alios infestare non cessant, in seipsis requiem non habent. Illis tantum est hoc opus, otium et labor iste, quies. Exsultant enim cum male fecerint, et letantur in rebus pessimis [16 1Kb] ;  sed extrema gaudii sui luctus occupat, et risus eorum dolore miscebitur [17 1Kb] . Docent linguas suas loqui mendacium, os suum abundare malitie [18 1Kb] , sed labor labiorum ipsorum operiet eos [19 1Kb] .



CAP. III.

Hec tria uitia, quoniam mortifera sunt, se totis persequi uiribus, tribus ostendit propheta uersiculis, ubi dicit: Qui loquitur iniqua, non direxit in conspectu oculorum meorum. Detrahentem secreto proximo suo, hunc persequebar; superbo oculo et insatiabili corde, cum hoc non edebam [20 1Kb] . Quid aiebat in arrogantem? Cum hoc, inquit, non edebam. Quid contra derogantem? Hunc, inquit, persequebar. Quid contra adulantem? Non direxit in conspectu oculorum meorum. Quis non direxit? Qui loquitur iniqua. Adulatores enim iniqua, et inique maxime loqui dicuntur;  quoniam cuicunque isti subdoli predones adulantur, nisi caueat, ipsum sibimet rapiunt et furantur. Et cum simul in uno sint, et fere ubicunque sunt, connexa sunt hec tria uitia, non tamen apud omnes quibus officiunt, sua simul habent officia. Uno namque tribus his iaculis feriente, non quoscunque ferit omnes omnibus feriuntur. Multos enim ferit adulatio, quibus derogatio parcit; et arrogantia nemo leditur, nisi de quo ipsa nascitur. Unde sepe fit ut, qui huiusmodi sceleribus operam dare consueuit, quoties uitium uitio commutat, personam  etiam mutare uideatur. Differt enim a se iam altero laudator blandus, cum de leui fautore detractor efficitur austerus, et differt a se utroque technis ipse fetus arrogans, qui cum defert sibi soli, auferre nititur omni, quod sibi cumulat uni. Cum igitur sint pessima tria hec, efficacius ad peius malum est adulatio, quod suos uane laudis edocet preconia, et edoctos item ad laudis instruit contraria. Inauditus enim est laudator immoderatus, qui uel eidem cui modo laudes ore pleno cantabat, uel alii cuilibet quando et quantum libuerit, cantata decantare sit ignarus. Nam quidquid hodie laudum irrogat esurienti; cras, si uolet, digniori poterit auferre uituperio. Arrogantia, solos quos inficit, interficit; et ex derogatione audita patienter, solet in auditore  uirtus augeri. Ex adulatione uero, quanto patientius auditur, tanto profundius in eo auditoribus uirus dulce infunditur. Quod si miser auditor sponte semel gustet, bibat, hauriat; tunc propinatores applaudunt, tunc uberius effundunt, et euge repetito, dicunt, deuorabimus eum [21 1Kb] .



CAP. Iu.

Hinc est quod Propheta, quem non latebat latens sub labiis eorum uenenum aspidum, a Domino petebat non solum istos a se repelli, sed festinanter, et confusos, et erubescentes. Auertantur, inquit, statim erubescentes, qui dicunt mihi: Euge, euge [22 1Kb] . Et alibi: Ferant confestim confusionem suam, qui dicunt mihi; Euge, euge [23 1Kb] . Statim, inquit, auertantur, ne contra tales increpatio proteletur;  cum tamen sepe increpatio prouide differatur, ut postmodum benigne suscipiatur. Nam et femina sapiens, uidens Nabal ebrium, increpare noluit; quem digesto uino non inutiliter increpauit [24 1Kb] . Adulatio uero, si uel ad tempus patienter suscipitur, augetur; ut paulisper demulceat animum, et a rigore sue rectitudinis emollescat in delectationem sermonum; que, ne crescere queat, statim est ferienda. Non crescebat in conspectu illius qui dicebat: Non direxit in conspectu oculorum meorum [25 1Kb] .



CAP. u.

uenit in mentem me legisse [26 1Kb] filios Amon barbas legatorum Dauid, qui de morte patris eos consolari uenerant, dimidias rasisse, et uestes precidisse medias usque ad nates. Adulatores  namque turbidi et inutiles, ad quos consolandos de morte patris sui uenerunt legati Dauid, cum super eos spirituali Patre orbatos ministri Christi pastoralem curam suspiciunt, conuertunt se ad radendas barbas, cum eorum rigorem et seueritatem oleo inique adulationis emolliunt; uestes etiam usque ad nates precidunt, cum eos tanquam molles et effeminatos usque ad immunditias et flagitia pertrahunt prauis colloquiis miserisque blandimentis a dignitate castitatis enudant. Hoc enim solum est quod machinantur et fabricant, initiantur et consumunt  integritatis inimici, pudoris hostes, pudicitie latrones, castitatis predones. Qui, sancto Iob testante [27 1Kb] , pedicam suam abscondunt in terra, et decipulam suam super semitam. In terra pedicam abscondunt, cum culpam sub terrenis occultant commodis, ut uideat homo quod concupiscat et non uideat in quo culpe laqueo pedem ponat. Et decipulam suam super semitam. Intuentur enim mores cuiusque, cui uitio sint propinqui; et illa ponunt ante faciem, ad que cognoscunt facilius inclinari mentem. Quorum impossibile est foueri consiliis, obliniri blandimentis, quin altera uel utraque hominis castitas amittatur. Utraque sepe, altera semper. Semper enim castitas mentis amittitur, quoties castitas inimicis creditur. Mente uero manente non  integra, irrita apud Deum manet carnis integritas. Unde et Moyses cordis preputium iubetur circumcidere [28 1Kb] . Et Iob [29 1Kb] , sicut uir lumbos precingere. Non enim cordis preputium circumcidit, nec sicut uir lumbos accingit, qui carnis edomat lasciuiam, mentis amissa castitate; cum Deo nequaquam pulchra sit casta generatio, nisi cum caritate [29* 1Kb] . Debent itaque legati Dauid contra insulsos adulatorum sermones, contra condita sine sale colloquia, et a Deo postulare tutelam, ne forte postquam seniles uirus dulce gustarint morbi, uix aut nunquam curabiles ualeant inuenire medelam. Contra huiusmodi homines Propheta in se sibi non inueniens auxilium, auxilium petiit a Domino qui fecit celum et terram [30 1Kb] :  Domine, inquit, libera animam meam a labiis iniquis, et a lingua dolosa [30* 1Kb] ; ab his etiam qui perperam agere me palam incitant; ab his etiam qui mala, que suggerunt, uerborum foliis obnubilant. Idem quoque, ne sibi uel alii loquendo noceret, omne lingue uitium a se remoueri petiit, dicens: Pone, Domine, custodiam ori meo, et ostium circumstantie labiis meis [31 1Kb] .



CAP. uI.

Ostium uero nolunt poni labiis suis isti uaniloqui, maleuoli, facinorosi qui libitis indifferenter pro licitis; qui ab illicitis cogitandis, patrandis, inuestigandis, animum, manum et pedem non cohibent; sed quidquid in cor, in os et ad manum uenit, machinantur, garriunt et operantur, ubicunque ambulant, stant, sedent; lingua, manus, caput,  aures, oculi, digiti, pedes non pausant, non uacant a strepitu, minor etiam particula corporis; sed mouentur membra omnia simul et tota, ita ut e motibus exterioris hominis homo ualeat interior agnosci. Horum sunt in conuentu prime sedes; in consiliis, prime responsiones. ueniunt non uocati, intromittunt se non rogati; silentia loquentibus imponunt, audacter omnibus opponunt; respondentes suffocant, sermones sermonibus cecant: quibus elatrantibus satius est tacere quam respondere. Sufficit enim pro responsione labia mouere tacendo, quoties hi sese clamositate sua non audiunt, nec  respondentem. Credunt enim qui seipsos insurdant, quod sibi ringendo clamantibus ceteri pariter acclament, et respondeant, si solum eos labia mouere prospexerint. His conceditur a dominis ordinata reordinare, facta reficere. Quidquid ipsi non fecerint uel ordinauerint, nec recte factum, nec pulchre dictum credunt, neque ordinatum. Horum est, post audita iudicia, iudices corrigere; preiudicare iudicaturis. Horum est perpetua sitis et esuries, auditores habere quos uanitando decipiant, quos uerbis inanibus illiciant, quibus mel uenenosum effundant, quibus quales et quanti sunt innotescat, et tandem occasione reperta loquendi, de thesauris sceleris uetera proferant et noua. uerba resonant turgida et ampullosa. Nullus interrogat, et respondent. Nemo  querit, et determinant. Ipsi querunt, ipsi soluunt; et a tacente sepe audiunt quod ipse etiam non considerat. Nec uerbis modum sciunt ponere, usque dum in Eliu uerba prorumpant: En uentres nostri quasi mustum sine spiracalo, quod lagunculas disrumpit [31* 1Kb] ; aut loquemur ergo aut dirumpemur. Pleni enim sumus sermonibus, et coarctat nos spiritus uteri nostri.



CAP. uII.

Dicant itaque pontifices qui sunt, quid sibi uisum est de nostris qui dicuntur episcopis. Estne credendum eis, qui tales audiunt, qui tales consulunt, talibus aures prebere letantur? Hos hi prelati latus sibi tutum habent. Hos hi domini pie fouent. Nam si dominis impie fauent, horum est his  grata presentia, dulce consortium, suaue colloquium, iucunda quies ac sermo efficax, feruentissimusque affectus. His letis domini letantur, his presentibus omnia presto sunt; his sublatis, et omnia simul abeuntibus abeunt, simul et delicie et letitie; cure irruunt, molestie hinc inde pulsant, angustie sunt undique, soli remanent, soli sub honoris onere laborant, soli sub dignitatis sarcina gemunt; quam aut ponere aut opprimi necesse est, si humeros isti subduxerunt.



CAP. uIII.

Dicant ipsi qui tam impudenter agunt, qui tam crudeliter in sese seuiunt; unde rabies hec? Unde est quod sibi de se non credunt, sed fautoribus suis mendacissimis? Et cum de ceteris  rebus magis sibi credant quam ceteris, quare de se solis magis credant ceteris quam sibi? Credunt quod audiunt, laudantibus applaudunt, sed quid laudator attendat non attendunt. Obliuiscuntur intentionem, dum amplectuntur opinionem; et quidquid de se laudatum agnoscunt, non ignorantie aut beneuolentie laudatoris, sed suis meritis ascribunt. Unde tanta obstinatio? Unde cecitas hec? Sese, credo, ignorant; sui penitus obliti sunt, et a se longe remoti. Multum est ab his celum remotum; et ipsi multum plus a se quam a celo, et affiniores sunt Caucaso monti quam sibi. Qui quanto a se remotiores  existunt, tanto magis incuria sui curiosos facit ad alia.



CAP. IX.

Ad alia circumspicienda se Dina transtulit [32 1Kb] ; sed in se torpida mansit, sese non circumspexit. uoluit male uideri, sed peius uisa fuit. uoluit male cognoscere, sed peius cognita fuit. Relicto duce pubertatis sue simul se et domum patris exiuit, ut uideret mulieres regionis illius. Egressa ceteras uidit, ipsa se latuit. Alias agnouit multas, se ignorauit unam: quid foris lucrata est negotiando, quod domi non haberet otiando? Sibi corruptionem, patri dolorem, contumeliam fratribus, opprobrium generi. Non consuluit patrem filia; filia dicenda, non patris, sed patrui; patrui, quem imitata est exeundo domum, foras uagando: non patris, quem  imitari noluit, domi simpliciter manendo. Erat, inquit, Esau gnarus uenandi, et homo agricola; Iacob autem uir simplex habitauit in tabernaculis [32* 1Kb] . Illo foras uagante, per saltus uenante, cum penitus oblitus esset a fratre uendite lentis; iste cibos domi parauit, paratis patrem inuitauit, consilio prudentis femine [33 1Kb] . Prudens fuit femina, que consuluit; prudens fuit uir, qui prudentis consilio femine credidit. Huius prudentis uiri imprudens filia fuit Dina [33* 1Kb] , sed non fuit digna Dina prudentis uiri dici filia; nec dici filia Iacob, cuius Iacob pater exstitit. Sicut enim non omnes qui sunt ex Isrel, Isrelite sunt; et sicut non omnes qui sunt semen Abrahe sunt filii [34 1Kb] , sic nec filia Iacob appellari meruit, que noluit  supplantare peccata; sed succubuit a peccatis supplantata. Depatrissantem namque filiam, filiam nemo sapiens appellarit, sicut nec Ioseph fratris sororem, que a fratre degenerauit. Qui, postquam mulieris impudice blandimenta, iocos, amplexus, oscula spreuit; postquam multiformes assultus illius non respexit; post uarios anfractus, relicta ueste qua tenebatur, fugiens euasit [34* 1Kb] . Sed qui tacentium Moysis et Susanne clamorem audiuit, clamantis audiens silentium iuuenis pudici, nudum illum fugere non permisit, quem pallio longe prestantiori presto cooperuit, innocentie, pudicitie, castitatis. Quibus in hac lucta de uirginis hoste triumphantibus, palmam adeptus est, quam merebatur integritas; non passus est alter iste Ionas in  ceto naufragium. Puer iste cum pueris non in ea sensit ignis incendium, quem, quantum in se fuit, femina, fera pessima, deuorauit; sed integrum et illesum in ipsa uoragine manere iuuenem stupuit gulosa bellue deuorantis esuries. Unde spiritu prophetie tactus ex parte patriarcha Iacob flens et eiulans predixerat: Fera pessima deuorauit filium meum Ioseph [35 1Kb] .



CAP. X.

Proponitur igitur Ioseph sanctissimus, mirabile ceteris exemplar, ut a predonibus pudicitie caueant, se custodiant, a se non recedant, et  sui non obliuiscantur. Quem non imitando et Dina uirginitatem, et Esau hereditatem perdidit, et adhuc patres predicti amittunt sanctitatem. Qui, dum se cognoscere negligunt, dum se uidere contemnunt, dum se circumspicere torpent; nec cum apostolo [35* 1Kb] in anteriora se extendunt, nec cum sanctis animalibus ante faciem suam nec coram facie sua ambulant [36 1Kb] . Ante faciem suam non ambulant, quia anteriora non petunt. Nec coram facie sua; quia sibimetipsis presentes non sunt, absentes enim sibi sunt qui semetipsos exquirere atque cognoscere solliciti non sunt. Quibus ad aliud intentis, latenter interim in cor eorum serpens labitur adulatorius; cuius persuasio gratanter auditur, deceptio sponte suscipitur; placent eis eius uenenata colloquia;  que, dum recipiuntur, despiciuntur monita salutaria. Blandus hic in dolo serpens, blandimenta sitientes blande nimis alloquitur, blanditiis rationem, mendaciis timorem compescit; et tanquam iterum audito: Nequaquam moriemini [36* 1Kb] ; et palliato fine consilii, uelut iterato, eritis sicut dii [37 1Kb] , hauriunt uirus perituri, propinanti uirus futuri. Nescit enim mentiri, qui patrem mortuum sepelire uolenti, dicit: Dimitte mortuos sepelire mortuos suos [38 1Kb] .



CAP. XI.

Dimitte, inquit, se inuicem sepeliant adulatores, et qui audiunt, cum ab indignis indigni laudantur, et sontes sontium testimonio comprobantur, accipiunt et reddunt, et consequuntur, et referunt; uno tempore et qui dederat recepit, et  qui receperat reddidit. Sese itaque sepelire mortuos patres ac filios uane laudis amatores, item ipsa ueritas dicit. Quoniam sibi inuicem facti sunt sepulcra, et patres filiis et filii patribus, culpa simili, sed deformi, conformes, simili quoque pena plectendi; grauiori tamen qui, quos deberent corripere, corrumpunt. Nam, si difficili dignos efficit pena filios non corripere corruptos; difficillima cercendos instituit corruptos magis corrumpere. Non corripuit filios suos Heli [39 1Kb] ; unde filii ab hostibus interfecti sunt, capta arca Domini, mulier in partu mortua, ipse ruptis ceruicibus de sella retro cecidit. Core, Dathan et Abiron multos corruperunt [40 1Kb] , et cum multis perierunt. Missus est ignis de celo, consumpsit alienum ignem offerentes.  Alios, ruptis terre compagibus, absorbuere tartara uiuentes. Quid erit igitur de his qui nullam in corripiendis operam fecere, quorum tota et omnis est intentio hos a quibus occiduntur occidere, a quibus humantur humare. His quippe quos audiunt, non immerito sepelire dicuntur auditores; quoniam diligenter audiendo eos in scelere fouent et faciunt adulatores. Si enim aures auerterent, uultum contraherent; male loquentes etiam tacendo docerent, discerent non libenter dicere, quod didicerunt non libenter audiri. Quod nimirum facit qui sibi dictum  recolit: Sepi aures tuas spinis, et noli audire linguam [41 1Kb] .



CAP. XII.

Sepelitur autem a mortuis, mortuorum mortuus auditor, cum peccatores adulando furoribus indignis falsisque laudibus peccantem deliniunt, eumque exstinctum quasi sub uerborum aggere suorum abscondunt. Contra quos omni filio suo Sapientia consulens: Fili mi, inquit, si te lactauerint peccatores, ne acquiescas eis [42 1Kb] . Illos uero qui Sapientie credere contemnunt, tanquam paruulos et stultos arguit ipsa, dicens: Usquequo paruuli diligitis infantiam, et stulti ea que noxia sunt cupitis [43 1Kb] ? Recte etenim, licet senes et decrepiti sint, paruuli dicuntur, qui panem fastidientes adultorum, adulatorum adhuc lacte nutriuntur. Quos  bene Dominus tribus iam suscitatis mortuis [44 1Kb] , in quarto quem mortuum audiuit et suscitare noluit, uix aut nunquam a peccatis suscitandos significauit. Quoniam qui labiis iniquis ac linguis dolosis libenter acquiescunt, uix aut nunquam a uitiis resurgunt. Tales namque peccatorum oleo impinguatis capitibus suis [44* 1Kb] , consilium Sapientie contemnunt, et reprobatis sensibus in profundum malorum miseri trahuntur, uitiorumque tyrannidi captiui traduntur; ita ut carnalium uoragine desideriorum absorpti, sue rationis diuinique timoris obliti, insipientes dicere cogantur: Non est Deus [45 1Kb] .



CAP. XIII.

O quam terribile, quam profundum et inscrutabile Dei iudicium! Postquam prima flagitia  iniquitas sequitur, experta uoluptas libenter repetitur, repetita blanditur, regnante peccato, sopitur uitio, ligat consuetudo. Indignum est quidem hominem sordere; dignissimum autem in sordibus existentem plus adhuc sordescere [46 1Kb] . Nostri siquidem in oculis suis sapientes sepe legerunt illud Sapientis: Omni custodia custodi cor tuum [47 1Kb] . Quo igitur a corde recedunt? Cui se interim committunt? Recedentes a corde, recedunt a Deo, a se pariter, et a nobis. Redite preuaricatores ad cor, audito millies, non redeunt, magis magisque contemnunt. Sparsis enim mentibus foris, ad semetipsos redire difficile est. Quia praua itinera semel captos tanto delectabiliter tenent, quanto quod libuerit licet. Discipline namque muro iniuriis non  obuiante, nulla retributionis pena prospicitur que terreat; sed, clausis oculis cordium, precipitantur anime, et tanto securius mala perpetrant temporalia, quanto durius bona desperant eterna. Unde non audiunt, sed adhuc in regione dissimilitudinis morantur; ubi morando moriuntur, et mortui sepeliuntur; ubi porcos diu pauisse, unique non solum ciuium, imo tot regionis illius ciuibus, quot uaniloquis fautoribus, adhesisse non erubescunt. Quos non reuocat pudor, ratio non cercet, non emollit pietas, non terret auctoritas, iustitia non flectit. Cogitur enim Isrel captiuus dominanti  reddere tributa Chananeo; quem in manu forti et brachio extento subiugauerat, subiugatum sibi tributarium esse cegerat. Arma dat hosti turpiter uictus; quem uictor insignis nobiliter exarmauerat. Nec quod habitat peccatum, nolente quem habitat modo peccare, dicitur. Ubi carnalis uestigia pruriginis animam sequi non pudet, simul cum carne titillantem; uterque homo miserrime trahit et trahitur. Inde per ignoratam carnis fortitudinem, superbia eum precipitante, quo per agnitam eius debilitudinem humilitas eum sublimauerat. Super quem os suum puteo urgente, nulloque super lectum doloris eius opem ferente, iacet, languet, torpet, cecus, claudus, aridus, nec meretur audire medicum qui dicat: Surge, tolle grabbatum  tuum et ambula [47* 1Kb] .



CAP. XIu.

Caueant igitur a fermento cenodoxorum, quod est adulatio; caueant uigilantius, quicunque uigilanter hucusque cauerunt; quibus non placuit uerba suggerere nefanda; quibus huiusmodi labes non adhesit, quos hec tabes non infecit. Caueant ne seducantur inanibus uerbis [48 1Kb] ; sed resistant fortes in fide [48* 1Kb] . Modicum enim huius fermenti massam corrumpit omnium bonorum [49 1Kb] . Nemo audiat, nemo credat. Cui semel aures miserabilius prebuisse est allici blanditiis; simul credidisse, duris astringi catenis. Ex quo enim uaniloquio creditur, credentem adulatio regendum suscipit; quem deinceps domine moribus obtemperare necesse est. De  qua uix triumphat, de quo ipsa semel triumphauit. Leges enim obligant, omne ius iniuriat, diuinas obradit sanctiones, hominem sibi totum uindicat; quem in exterminium ducit erroris, oblitum quam cum Deo et ex Deo habeat dignitatem. Audiant pastores pastorem et episcopum animarum suarum, iubentem sanato, ne cui diceret. Audiant successores apostolorum, Petrum a Cornelio licet bene agentem, immoderate uenerari recusantem, seque similem illi recognoscentem: Surge, inquit, ne feceris; et ego ipse sum homo [49* 1Kb] . Audiant angelum Dei angelo Ioanni respondentem: uide ne feceris; conseruus enim tuus suum et fratrum tuorum [50 1Kb] . Apostolus quoque, de meritis baptistarum iactantes, et dicentes: Ego sum Pauli, ego Cephe, ego  Apollo [51 1Kb] , audire non potuit, sed uelut obstupefactus, audito nomine Pauli, inquit, nunquid Paulus pro uobis crucifixus est? aut in nomine Pauli baptizati estis [52 1Kb] ? Quid autem respondendum dicemus blanditoribus istis, qui bona nunquam intentione, sed subdola tentatione laudatum attendunt? Recolant sancti pontifices, quid tentatori sanctissimus respondit pontifex: uade, inquit, retro, Satana [53 1Kb] .



CAP. Xu.

Antiepiscopis uero nostris quid in huiusmodi tentationibus pulchrum uideatur, admodum admiror. Nam, siue a se, siue ab aliis bona sua publicare placeat; postquam uas sanum et seruandis  idoneum secretis conscientia uel frangitur, uel deposito quod seruabat exinanitur, et latere nolens per aures optimum et auras inanes dispergitur; quanto crescere querit, tanto in infamiam redacta fama deperit. Nequit enim non deuorari famositas que fauces intrat et exit infamium. Et thesaurum, cuius tota et sola est celari permanentia, dum passim quisque uentorum conflictus annullat. Non a se uel ab alio laudari querebat Apostolus qui, cum diceret: Mihi pro minimo est ut a uobis iudicer, aut ab humano die; adiecit, sed neque meipsum iudico [54 1Kb] . Non enim poterat de se uel ipse proferre sententiam, qui non ex toto credebat se uel ipsi conscientie sue: Qui autem me iudicat, Dominus est [55 1Kb] ; Dominus qui falli non potest, quoniam  ipse scit cogitationes hominum [55* 1Kb] , quas cernunt oculi illius solius: Auferte, inquit, malum cogitationum ab oculis meis [56 1Kb] . Ipse uidet non apparentes, audit ipse non loquentes; audit etiam ipse in corde cogitantis quod non audit ipse qui cogitat, cuius auri non cessat quies, non tacet silentium. Quid cogitatis mala, ait, in cordibus uestris [57 1Kb] ? Ipse solus est qui iudicat, qui cor intuetur [57* 1Kb] ; cui nec uerbum peruolat, nec subterfugit cogitatio; qui nouit decipientem, et eum qui decipitur; qui abducit consiliario in stultum finem, et iudices in stuporem [58 1Kb] ; qui dignum commendatione Iob, digne commendare potuit; ipse tamen Iob sese commendare abhorruit, ne indignus digne fieret a se indigne commendatus. Quem dignissime commendauit, quando  ait: Nunquid considerasti seruum meum Iob, quod non sit ei similis in terra, uir simplex et rectus, et timens Deum, et recedens a malo [59 1Kb] ? Sanctus uero Iob de se dicebat: Si osculatus sum manum meam ore meo, quod est iniquitas maxima et negatio contra Deum altissimum [60 1Kb] ; quis mihi tribuat adiutorem? Manum suam osculatur ore suo, qui laudat quod facit: quod est iniquitas maxima, et negatio contra Deum altissimum; quia auctoris sui gratiam negare conuincitur, quisquis sibi tribuit quod operatur.



CAP. XuI.

Manum suam nempe nec a se, nec ab alio iuuabat laudari. Quod autem dixit manum suam se osculatum non fuisse; magis eum credo quod intelligebat, quam quod dicebat negasse.  Manum namque suam aliquem osculari consuetudo non est. Quod si casu fiat, et nichil intelligatur, nec laudo nec uitupero. Illius tamen ab alio uel manum, uel pedem osculari, uel capiti caput inclinari, uel secundum uarias terrarum consuetudines alias uenerationes maioribus exhiberi, pro uariis utriusque partis intentionibus, et laudo et uitupero. Laudo multum, uitupero plurimum. Magna est huius boni commendatio, sed maior est huius mali uituperatio. Laudabile quidem est ut potestatibus debitus a subditis honor exhibeatur. Nam omnis  potestas a Domino Deo est; qui potestati resistit, Dei ordinationi resistit [61 1Kb] ; ita qui potestatem honorat, Dei ordinationem, imo ipsum Deum honorat. Credere namque debet, qui debitas huiusmodi uenerationes exhibet, ut per eas quas inter se et Deum medias siue spirituales siue seculares inuenit potestates, quasi per ordinatos gradus ad altissimam omnium possit ascendere potestatem. Constat enim in exhibendo regibus ceterisque huius ordinis potestatibus honore, Regem regum, et Dominum dominantium honorari; in episcopis suisque maioribus, eumdem quem in regibus, pastorem et episcopum animarum nostrarum. Est autem in hoc admodum attendendum, ut qui debitos redditurus honores accedit, non ficte aut fraudulenter accedat.  Cauendum quoque ne recipientes inanis glorie dulcedo demulceat, nec tumor elationis extollat. Sic enim utrique utrorumque preda simul et predones, rapina simul et raptores existerent, glutirent pariter et glutirentur, uorarent et uorarentur; ut quod in Deo et propter Deum agi precipitur, contra Deum impudenter ageretur. Illud etiam laudabile dictum superius, a laudabili et ordinato diuinitus usu, in exsecrabilem et inordinatum prorueret abusum. Noui familiares dominorum inimicos, qui huiusmodi habent accessum ad similes sibi dominos, quos reddentes simul et recipientes crimen simile facit indignos. Noui qui dominos uenerantur, ut ab eis preficiantur; ad dominos familiarius appropinquant, ut festinantius domini fiant. Osculantur  manum, ut furentur animum; osculantur pedem, ut rapiant mentem; capita ceteris inferius humiliant facies et oculos subtiliant, ut quibus hec faciunt, sibimetipsis ipsos furentur et rapiant. Noui enim quos supercelesti nesciente curia uulgo dicunt episcopos, qui uisis his gestis arrident, applaudunt, tument et extolluntur; et hinc superbia eorum semper ascendente [61* 1Kb] , ex hoc adipe sceleris eorum iniquitate prodeunte, credentes se propter hec obsequia deificari, dii fortes terre uehementer eleuati sunt [62 1Kb] . Qui si mitis et humilis corde magistri discipuli essent, magis exhibitis sibi reuerentiis humiliari quam superbire didicissent. Omnis enim a Deo concessa maioritas minorem efficit habentem,  si usurpatur, quam usurpare noluit summa omnium potestas; qui minorauit se paulominus ab angelis [62* 1Kb] , in forma hominis exinanita seruili hominem profanum in se potestatem habere non negauit, sed ei desuper esse datam asseruit: Non haberes, inquit, potestatem nisi tibi datum esset desuper [63 1Kb] .



CAP. XuII.

Seclusis igitur hinc supradictis, qui iam uenerunt in profundum uitiorum, et contemnunt [63* 1Kb] ; discant ceteri maiores, quibus cure Deus est; discant a magno humili, a minori minimo, se  minoribus comminorare, humilibus humiliare. Magnus enim ille Dominus, cuius magnitudinis non est finis [64 1Kb] , ut hereditas rehereditaret potestates, factus heres paruulus non distabat a seruo cum esset Dominus omnium [64* 1Kb] ; non distabat a seruo se preferendo, qui forte a suo distabat seruo se subiiciendo. Erat, inquit euangelista [65 1Kb] , subditus illis. Quis quibus? Dominus seruis, maior minoribus, Deus hominibus; habebat enim humilitatem consummantem. Sunt qui habent sufficientem, sunt qui habent abundantem; habuit ipse consummantem. Sufficientem habet, qui maiori subditur, et equali non prefertur; abundantem, qui subditur equali, et non prefertur minori. Ille uero consummantem habuit, qui preferebatur nulli, et subdebatur omni. Et  qui sic humilis erat, sic humiles esse docebat. Discite, inquit, a me, quia mitis sum et humilis corde [65* 1Kb] Discant igitur ab hoc humillimo rege et pontifice, reges et pontifices, humiles esse. Neque enim rex, neque pontifex, sed tyrannus est quelibet potestas humilitate non condita. Humilitatis expers hominem diffitetur, et a Deo degenerat. Humilis hominem profitetur, et Deo se confederat.



CAP. XuIII.

Humilitas est salutis presidium, fidei ornamentum, propitiatio peccatorum; que iustos probat, sanctos roborat, Dei cultores ostentat. Humilitas est lorica regis, cuius clypeus patientia est. Conseruat enim humilitas interiora, ubi est uita hominis. Et si forte clypeus patientie iaculis diaboli perforetur; euadit in quem iacitur, si lorica humilitatis  opponatur. Que non modo sana custodit, sed infirma consolidat, collisa restituit. Diruta enim et male scissa restaurare consueuit et resarcire; reddens ad plenum sanansque quod tollit et uulnerat impatientia. Regi Niniuitarum Deus irascitur [66 1Kb] , sed ipse illico se regem esse obliuiscitur. Purpuram proiicit, diadema deponit, ceteris factus deuotior, qui ceteris erat potentior. Hostes fuerat solitus armis bellicis triumphare, Deum uincere didicit armis iustitie. Illos uirtute, illum humilitate. Rex humilis Dauid, humiliter dicit: Peccaui, et audit, Transtulit Dominus peccatum tuum [66* 1Kb] . Magdalena humiliter obsequitur, et Deus respondet: Dimissa sunt ei peccata multa, quoniam dilexit multum [67 1Kb] . Flet humiliter princeps apostolorum Petrus, qui  magistrum negauerat, et misericorditer a magistro respicitur [67* 1Kb] . Latro se humiliter accusat, et ei promittitur: Hodie mecum eris in paradiso [68 1Kb] .



CAP. XIX.

Quid mali humilitas non aufert? Quid boni non confert? Humilitas humilibus regnum offert, quod aufert superbia superbis. Dauid humilem Deus elegit, superbum Saulem strauit. Probatur, quem populus non agnouerat; spernitur, qui super populum regnauerat. Hic, de post fetantes ad regnum; ille a regno destinatur ad supplicium.  Dauid ante regnum humilis, humilis exstitit in regno. Rex erat potentissimus, et uniuersi uocabant eum regem et dominum. Ipse uocauit se, puluerem, pulicem, cinerem et canem mortuum. Terminos populorum sibi subdiderat, sed cui ascribebat? cui attribuebat? Nihil sibi, totum Deo. In Deo, inquit, speraui, qui subdidit populum meum sub me [69 1Kb] . Et ne propter subditum a Deo sibi populum superbire uideretur, consequenter subdidit: Domine, quid est homo, quia innotuisti ei? Homo uanitati similis factus est; dies eius sicut umbra pretereunt [70 1Kb] . Considerent reges hec uerba regia, humilia, nobilia. Que quanto humilius prolata sunt, tanto insignius nobilitat ea humilitas. Considerent reges uerba regis; considerent pontifices his similia  uerba pontificis; qui, cum plus se ceteris laborasse dixisset, ne uirtuti sue uideretur tribuisse quod fecerat, continuo subiunxit: Non autem ego, sed gratia Dei mecum [71 1Kb] . Sed quid est quod dicit: Non autem ego, sed gratia Dei mecum? Quomodo non egit ipse, sed gratia Dei cum ipso? Aut quomodo egit gratia Dei cum ipso, si ipse non egit? Idem est ac si ipse diceret: Non autem ego, sed ego. Quoniam enim sola Dei gratia preuentus est, dicit: Non ego. Quoniam uero cooperando Dei gratiam subsecutus est, dicere potuit et ego. Dixerat autem rex ille: Homo uanitati similis factus est [72 1Kb] . Dicit pontifex iste: Omnis creatura uanitati subiecta est [73 1Kb] ; et idem: Omnis creatura ingemiscit et parturit adhuc [74 1Kb] . Et ne pontificalis hunc dignitas  uanitatis huius expertem seruare uiderentur, addit, et non solum illa, sed et nos ipsi, primitias spiritus habentes, intra nos gemimus. Hinc anxius et ingemiscens, et ab hac uanitate querens liberationem, a gemitu prorumpit in clamorem: Infelix ego homo, quis me liberabit de corpore mortis huius [75 1Kb] . Quo uno, quo unico uolente ac ualente liberare experto, securus de reposita iustitie corona, sibimet respondet: Gratia Dei per Iesum Christum Dominum meum [76 1Kb] . Hos ergo duos regum pontificumque patronos, reges imitentur atque pontifices. Regem reges, ut quanto latiora sibi regna subduntur, quanto de die in diem amplificantur, quanto plus eis honoris impenditur; humiliores efficiantur, et gratias agant datori. Datori, dico non dictori. Datori  qui dedit, ut inde plus humilient; non dictori qui dicit, ut inde plus iactitent. Quod namque crescentibus donis non tam gaudendum quam de ratione donorum metuendum est. Ita, cum predicto rege reges gaudere debent ut metuant. Qui facit unde reges gaudeant, facit unde reges contremiscant. Ipse namque est per quem reges regnant [77 1Kb] . Ipse, qui dat salutem regibus [78 1Kb] . Ipse, qui subdit eis populos; est idem ipse qui aufert spiritum principum; terribilis apud omnes reges terre [79 1Kb] . Ipse est qui  facit ut potentes potenter tormenta patiantur [80 1Kb] . Unde opere pretium est ut, cum reges sibi regnum subiugant, cum de hostibus triumphant, seipsos ipsi sentiant esse homines, qui ab hominibus sentiuntur reges. Sese cum fidelissimo centurione reminiscantur homines sub potestate constitutos, qui sub se milites habent [81 1Kb] ; et, cum rege sanctissimo sepe, imo semper dicant: Quid retribuemus Domino pro omnibus que retribuit nobis [82 1Kb] ?



CAP. XX.

Illum quoque, qui se abortiuum et minimum apostolorum dicebat, pontificem, pontifices imitentur. Ut cum iam dictas uenerationes recipiunt, cum in foro salutationes audiunt, cum ab hominibus Rabbi uocantur, cum primi recubitus eis in cenis parantur; non super his gaudeant, non  extollantur, non propter hoc dilatent phylacteria sua, neque magnificent fimbrias [82* 1Kb] ; sed hec audiendo, uidendo, recipiendo, magis ac magis timeant, tremant et formident. Et omnia hec dolorem, non delicias; non opes, sed inopias sibi connumerent. In his omnibus onera, non honores considerent. Quid enim iusto perniciosius, quam quod iustus uideri desideret; quod ad salutationes in foro hilarescat et exsultet; quod adulationis fauore demulceatur? In talibus hominem homo diffitens, equalem se superis metitur et mentitur. Metitur se superis equalem, qui paucorum que uix ministrat bonorum estimat se factorem; et inde laudem querens, omnium bonorum auctorem, cuius gratia predicandos sibi titulos cumulauit, obliuiscitur: quod suum est  elationis. Postquam enim fidelis anima de abysso uitiorum emergens, ad salutare uirtutum culmen ascendit, uelut ex insidiis prosilit et occurrit elatio; totum domus Domini edificium concussum ad ruinam supprimit, quod iam surrexerat ad consummationem. Sed inanes huiusmodi uenerationes, imo uenationes, duo pretaxati rex et pontifex non appetebant: qui nec de bonis gloriam usurpare uolebant. Recolo dicta sanctissimi regis, et audio regem humilem altissimo regi dicentem: Non nobis, Domine, non nobis; sed nomini tuo da gloriam [83 1Kb] . Reuoluo scripta sancti pontificis, et scriptum inuenio: Gratia Dei sum id quod sum [84 1Kb] .



CAP. XXI.

Ad pontifices qui sunt, habebam modo  sermonem. Sed currit sermo uelociter a ceteris ad ceteros. Unde gloria, gloria hec est, dicant dicti pontifices. Si enim sunt quales a domesticis suis hostibus predicantur, quid sibi de gloria in se, non in Domino? Quid commendabile in se sentiunt a se? quid habent quod non acceperunt? quid gloriantur quasi non acceperint [84* 1Kb] ? quare non timent illud audire: Gloriam ab inuicem queritis, et gloriam que a solo Deo est non uultis [85 1Kb] ? uel magis illud: Recepistis mercedem uestram [86 1Kb] . uel, dum apud uendentes oleum tandiu commorantur, sponsi cor obserari non formidant [87 1Kb] . Credo non confidunt  de conscientia sua, cui nil boni committunt, quam bonis euacuant omnibus, cuius thesaurum piratis ac publicis exponunt predonibus. Non curarent quidem clarere preconio, si conscientie sue proprie contenti essent testimonio; quo contentus erat qui dicebat: Gloria nostra hec est, testimonium conscientie nostre [88 1Kb] . Nullum uero bonum in huiusmodi conscientia restat. Ubi, si aliquid forte conceperant; uiolenter parturientes, aborsum coguntur parere anime, quas ligantes in peccatis adulantium lingue, quod iustus scintillare ceperat, exstinguit et incinerat.



CAP. XXII.

Si uero bona in se non sentiant, que de se predicari audiunt, quare linguis miseris miseriores ipsi miseras prebent aures? Heu, heu,  dum male gloriantur et presumunt quod non sunt, in confusione consternuntur, et amittunt quod sunt. O ceca hominum prouidentia! o stolida prudentia! Magna cauent a furibus sollicitudine, ne suam unam furentur ouem; maiori, ne bouem; minima uel nulla, ne mentem. Sollicite ab his cauent qui furantur res hominum, non ab his qui furantur rerum dominos, homines. Censum custodiunt; sensum uero custodire negligunt. In censu sunt auari, in sensu prodigi, in neutro largi. Res suas a furibus custodiunt, semetipsos furibus exponunt. Quanto aurum aure pretiosius! custoditur a furibus aurum, exponitur furibus auris. Quid in homine pretiosius mente? Quid in homine uilius mendacio? Mendacium  auditur, et mendacio mens emitur. O si res dici possint, rerum disparium commercium! Ubi tam carum, tam uile comparatum est; ubi quod in mundo pretiosius est, quod inter res optima res est, eo quod in mundo abiectius est, quod res non est, imo quod nichil est, tam imprudenter emptum est. Quid est mens? Quid est mendacium? Mens est sanctum quoddam, quiddam purissimum; mendacium est quoddam seu quiddam spurcissimum. Mens aliquid magnum est; mendacium magnum nichil est. Omni peccato, mendacium magis nichil est. O infelices huiusmodi mercatores, qui seipsos uendunt, et suimetipsorum pretium ipsum nichil accipiunt! Legunt, sed negligunt, uanos esse filios hominum in stateris, ut decipiant de uanitate in idipsum [89 1Kb] .  Legunt, sed non intelligunt, sic beatificantes a se beatificatos in errorem mittere. Erunt, inquit, qui beatificant seducentes, et qui beatificantur precipitati [90 1Kb] . Que si recte intelligerent, non illos eligerent, sed fugarent et fugerent. Ad quos procul a se fugandos, armat regem et prophetam suum, Rex regum et prophetarum; primum ab ipso querens que arma contra huiusmodi ualent: Quid, inquit, detur, aut quid apponatur tibi ad linguam dolosam [91 1Kb] ? Mox ipsum instruit et munit: Sagitte, inquit, potentis acute, cum carbonibus suis desolatoriis [92 1Kb] . Dat sagittas, apponit carbones. Sagittas  ad defendendum et fugandum; carbones ad consolandum. Sagitte namque potentis, uerba sunt Saluatoris, que faciunt uulnus non liuoris, sed amoris; que linguas adulantium superant; si addantur carbones desolatorii, exempla scilicet sanctorum de iniquitate conuersorum. Qui recte carbones dicuntur, quia de mortuis reuiuiscunt, et adhibiti aliis alios incendunt; et desolatorii, quia spiritum consolando, carnales desolantur affectiones. Postmodum diuinorum eloquiorum sagittis, atque sanctorum paradigmatibus propheta munitus, letus exstitit qui lugebat, fretus qui pauebat. Pauebat enim Omnipotentis de secretis, quod non pauent apocrisiarii Belial [93 1Kb] . Cauebat, quos ipsi non cauent qui uehementi gaudent letitia, cum eos inueniunt  sibi sepulcrum.



CAP. XXIII.

Induratum est cor Pharaonis, sed hi magis indurati sunt Pharaone. Pharao quomodo sustinuerat septem precedentes plagas, sed succedentem octauam locustarum sustinere non potuit. uentus, inquit, urens leuauit locustas et operuerunt uniuersam faciem terre et comederunt omnem herbam, et quidquid pomorum fuit in arboribus [94 1Kb] . Quibus excitatus Pharao, non ultra sedit, sed festinus surrexit et clamauit ad Moysen et Aaron. Quid autem intellexit per locustas, que ducem non habent, nisi adulatores, qui nec hominem uerentur, nec Deum timent? Quid? accedentibus deuoratur  herba; quia quorum sunt fautores, uerbis annichilant uerba; et arborum poma deuorant, cum eorum etiam opera qui fortissimi uidentur, eneruant. His subito uisis, excitatus illico Pharao; non ultra sedet, sed surgit festinus. Terruit Pharaonem terribile quod uidebatur, non istos terret terribilius quod intelligebatur. Terruit illum figura pestis future, non istos pestis complens promissa future. Timuit ille uentum de longe minantem; non timent isti grandinantem, non timent necantem nouellas fruges mentium, non timent fulminum ictus ferientium. Timuit ille sagittam adhuc in pharetra latentem, quam non timent isti de arcu prosilientem. Non sedit, inquit, ultra, sed surrexit Pharao festinus, et clamauit ad Moysen et Aaron;  Peccaui in Dominum Deum uestrum et in uos [95 1Kb] . Nostri uero Pharaones quando dicent, Peccauimus? Quorum uniuersa negotia antequam fiant iam sepe dicte tam honeste, tam idonee persone premasticatione subdola fabricant. Quando dicent, peccauimus; qui maiores ecclesias clauis Parmenonibus suis regendas commiserunt; quibus etiam ipsi seipso gloriosos fecere Thrasones. Tales namque quanto alter altero fraudulentior, quanto a prelatis creditur facinorosior; in maioribus ecclesiis loca concedunt altiora; et minor habetur in sede, qui minor auditur in scelere.


 EXPLICIT PARS TERTIA.



INCIPIUNT CAPITULA QUARTAE ET ULTIMAE PARTIS.


     CAPITULUM 1. Quod eos per triduum ab archidiaconis audiri, nec obest nec prodest.
    2. Non recedere uacuos ordinibus, qui non accedant uacuis manibus.
    3. Secure accedere, qui sic accedunt.
    4. Qui pro tali respondeant ad altare, et quid sibi iniungatur.
    5. Eadem lege Ecclesiam sibi committi qua fuerat ordinatus.
    6. In sola iniquitate equos esse, qui in ceteris omnibus sunt iniqui.
    7. Que sunt decreta Simonis.
    8. Ipsos procul audire et odorari qui habeant.
    9. Hucusque, quales sunt et quales habent, dixisse; non quales abiiciunt.
     10. Nihil in his eos intelligere, nisi populum filiorum Isrel opprimere.
    11. Adhuc protenditur clamor Ecclesie, pro rege et pro filiis.
    12. Regem regum bis intrasse templum, non sine causa.
    13. Nec sine causa festinanter eum eiecisse uendentes et ementes.
    14. Regem non debere sustinere tantum Ecclesie damnum.
    15. Quid sit uelle scriptoris super his; et, de sola caritate scripsisse, et plus debuisse dixisse.
    16. Alia ratio, quod non odio scripsit, nec esse comburendum, nec nimis prolixum opus.





PARS QUARTA.



CAP. I.


In minoribus ecclesiis quales intromittuntur, non sine pudore dicere queo. Queruntur, ut dignum est, qui digni sunt; sed unum est quod dignos efficit, dignitas habendi. Soli habentes apud dictos episcopos ordinibus digni iudicantur et ecclesiis.  Solet ante celebrationem ordinum, ut qui digni sunt ordinandi pateat, periculum in litteris fieri; et a quarta feria canonice statuta precedere disquisitio. Modo multo dignius uidemus fieri; cum per totum annum qui digni sunt audiri non cessent  auditores indefessi. Sed ad hos audiendos, non libri sed libre reuoluuntur. Non queritur quantum legerunt, sed quantum collegerunt; non quantum didicerunt, sed quantum dederunt. Non queritur quid sciant, sed quid habeant; non quid habeant in anima, sed quid in arca; non quid in animo, sed quid in horreo. Quoniam apud huiusmodi auditores facilius impetrant apothece quam bibliothece; suffragia et dona cellarii quam bona sacrarii. Non curatur utrum accedant honesti, sed quam onusti. Sese namque efferunt honores onustis, pretiosis tamen prius exoneratis oneribus, ne honorum ponderositas alia eos sarcina grauatos inueniat, et duplici pondere pressos in preceps ire compellat. De parentibus et parentela non curatur, si habeant.  Quoniam omnes pariter habentes, facit pariter habere nobiles, et neminem suorum uiuere degenerem. Murmurant sepe contra ordinandos aulici decuriones; sed omnis in fine murmuratio cessat. Omnia denique sunt pacificata, omnia reformata, a planta pedis usque ad uerticem, tota curia sedata: sancti Patres marcis, Patrum nepotes libris, consiliarii solidis, ostiarii donariis. Nec propter hoc restant anseres et altilia, carnes, pisces et diuersi generis uolatilia, ut utrique uentris et burse satisfiat famelice uoracitati.



CAP. II.

Si uero sic auditi a Patribus, imo ab antipatribus per totum annum, rursus ab archidiaconibus audiantur per precedens triduum; nec  officit, nec proficit. Admirantibus enim ipsis qui audiunt archidiaconis, quos liber improbat, approbantur, et quos approbat improbantur. Si super his dubii presumant querere, quare; audiunt sibi responsum: Non est uestrum nosse tempora, que Patres posuerunt in sua potestate. Nisi tantum archidiaconi simul et nepotes sint; nisi sint de felicibus illis, quos inter purpureos curialium choros sanguis uel adulatio Nazareos efficit; quibus datum est nosse mysteria regni huius mundi. Ceteris enim omnia fiunt in parabolis.



CAP. III.

Per totum igitur annum auditi, a perfecte probatis perfectissime probati; secundum Quatuor Temporum uarietates, quater in anno confidenter accedunt ad pontifices ordinandi. Qui si de  rebus unicuique tempori congruis copiose Patres honorent; uenientibus Patres assurgunt, congratulantur accedentibus. Hoc modo filios amplectuntur simul et osculantur. Clausus illos recipit liber, in quo his nichil difficile scriptum est. Et propter quadripartiti temporis obsequium probantur totum legisse, ac memoriter tenuisse quadriuium. Quoniam uero de tribus inferioribus elementis sunt quecunque conuenientia pontificibus offerunt munera; propter triplicem huiusmodi uarietatem, triuium perfecte didicisse reperiuntur. De bonis siquidem superioris elementi non curant antistites isti. Bonum enim celeste uenter non deuorat, bursa non includit, arca non incarcerat. Ipsum  quoque bonum dedignatur et abhorret; quieti, deliciis et sopori uacantes; quod uix a sobriis acquiritur cum labore. Laborem uero negat dominis delicata Domini natura; quibus etiam morbus est incurabilis ipse timor infirmandi. Non enim, inquiunt, bonum, quod nulli sanum est; nec sanum est, quod pectori nocet aut capiti. His uero nimium officit inuisibilium nimia meditatio bonorum. Pectus enim siccat, mentem lacerat, cerebrum infatuat, totum hominem attenuat contemplatio iugis. Et nisi in prima febris huius accessione succurratur a physicis, facile phthisis incurritur. uel, si pinguis est persona que phihisin euasisse uideatur, non minus ei cauendum est ab orationibus et uigiliis. Nam ex his nimia contracta sitis, ex quo superfluis  et immoderatis potibus restingui non potest, turgidam, inflantem, sitientem generat hydropisim. Ex his inferunt, non est bonum contemplari cum labore; ubi consueta sine labore gratam dat actio quietem. Appetamus ergo bona que nutriunt, non que nutrita destruunt. His auditis, secure ueniunt qui ordinandi sunt. Quos antequam ordinentur, preterita de futuris in tantum certificant, ut a ceteris qui rem nouerunt etiam ante ordines appellentur ordinati; et pro uariis trium aut quatuor predictorum seruitiis, a ceteris dicantur terque quaterque beati. Qui in supradictis auditi, si uelint in aliis adhuc audiri, ut luculenta magis eorum sapientia pateat, se doctos indicent uendenda  emere et empta reuendere, lucrumque quolibet modo multiplicatum Domino suo reportent. Quo facto, propter geminam negotiandi scientiam, in utroque Testamento non modo docti, sed doctores inueniuntur. A Domino suo plene laudantur; a curia tota beantur; ceteri a ceteris iudicantur: Hi sunt, inquiunt, qui proferunt de thesauris suis noua et uetera. De ceteris que ante ordines queri solent; de moribus scilicet et uita ordinandorum; utrum etiam legitime nati sint: nichil ultra querendum prudentissima consulit dispensatio. Non est enim querendum de matrimonio, ubi tanta pollet scientie perfectio. De moribus et uita non queritur, que sapientie conformari non ambigitur. Si enim uite uel morum hos peruersio detur,  paret aut hebes aut nulla eorum penitus esset sapientia.



CAP. Iu.

Post hec nichil restat, nisi ecclesiam intrare. Ubi multa queruntur, sed adsunt qui respondeant. Pontifice querente, de sic accedente, utrum uelit ordinari; respondens subiungit pecunia: uolo. Querente, utrum sit dignus; respondens subnectit argentum: Dignus. Querente utrum sit iustus; respondens submurmurat aurum: Iustissimus. His auditis, Pater lacrymans filio dat osculum, et benedicit ei, dicens: Det tibi Deus de pinguedine terre abundantiam frumenti, uini et olei, et seruiant tibi populi. De rore celi [96 1Kb] , pretermittitur; quia uenter eorum rorem celi non querit. Deinde, licet per se  doctus sit, auctoritate tamen pontificali, de lege et prophetis quedam ei memoriter tenenda commemorat, dicens: Fili, memento nostri in beneplacito tuo, et uisita nos [97 1Kb] . Item: ueni, festina et noli tardare. Et illud de cantico amoris: Reuertere, reuertere, ut intueamur te [98 1Kb] . Tandem inter cetera, que tenaciori desiderat commendari memorie, illud legis postremum instillat auribus: Non appareas in conspectu Domini tui uacuus [98* 1Kb] . Denique Filius sanctissimus a Patre sanctissimo sanctissime recedit exsecratus.



CAP. u.

Semel itaque ministerii sui reuerenda irreuerenter peracta celebratione, aliquem forte uidet in confinio simplicem siue decrepitum, de cuius ab ecclesia sua supplantatione, una huius cura  est et parentum. Quo concepto scelere, festinanter cum amicis redit ad pontificem; ut quo simul sunt impregnati, uenenosum germen in gremium pastoris simul infundant. Quibus penitus exspoliatis rebus pariter et sensibus; sub quo fuerat ordinatus, sub eodem canone sacerdos regreditur ecclesiasticus. Hec enim ab his episcopis in tanto tenore Regula custoditur, ut si uectigalia Simonie non exigendo semel se designasse recordentur, irremissibilius quam in Spiritum sanctum credant se peccasse. Qui nisi de die in diem solito dolosius et inhonestius agendo proficiant unum, in omnibus ab eis detestabile timetur uirtutis crimen incurrere. Unde si contra Simonie maiestatem eos aliquando facere  cogat penuria et paucitas emptorum, longe lateque diffusi sunt precones, qui die noctuque clamare non cessant: Messis quidem multa, operarii uero pauci [99 1Kb] . Omnes sitientes uenite, et qui habetis argentum, properate, emite. uenite, inquiunt, secure; quoniam omni habenti dabitur, et non habenti auferetur [99* 1Kb] . Compelluntur igitur de longinquo uenire qui habent; procul eiectis et exterminatis, qui non habent, indigenis.



CAP. uI.

Et ut quantum quanto iuste respondeat, de longe uenientia trutinantes munera statere secretior bus parata sunt in cameris; ut qui plus auri, plus Dei, qui plus pecunie largitur, plus sibi gratie sine fraude rependatur. Facit enim in huiusmodi fraus ipsa, ut tota sine fraude res agatur; cum totum  fraudulenter agendo, solo tramite fraudis recte inceditur, et in nullo penitus a fraude deuietur. Unde uiatores huius itineris in hunc solum timent errorem incidere deuiationis, ut quoties negotia doli et uim falsitatis exsequuntur, alicuius seductione uirtutis decepti, a dolo ad uerum, a deuio ad rectum diuertant; quos a uia sua nunquam deuiare, est nunquam ad uiam reuerti. A uia nempe sua nimium deuiarent, si qui fiducialiter aurum suum iustis pontificum commisere stateris, talionem non reciperent, iuxta pretium et ualentiam ponderati eris. Unde prouide circumspiciuntur, et circumspecte prouident, ut nichil fraudis in fraudis negotio commutatio  patiatur; sed totum utriusque partis commercium soli utrinque pariter assentiat equitati. In quo facto miro modo cernitur, ut qui in omnibus iniqui sunt, in sola iniquitate reperiantur equissimi. Huic uero nequissime equitati tantam eos operam dare credimus, ut sui Simonis magistri in omnibus et per omnia obediant mandatis. Legunt enim in decretis auari Simonis, quod multa danti carnalia, multa danda sunt spiritualia.



CAP. uII.

Qui dederit, inquit, Simoni multas auri uel argenti marcas, multas et magni nominis habere meretur ecclesias. Qui lapides pretiosos, pretiosus habendus est super populos. Qui multas solidorum libras, solide huic ecclesie librabuntur. Qui multas equas, equabile non equale munus accipit. Qui  multas uaccas, non uacabit, sed multas possidebit animas. Qui multas oues, ouabit multarum factus spiritualium pastor ouium. Hec et similia decreta a dictis pontificibus tanta cauentur uiolari cautela, quod leuius ducerent se mole ligatos asinarie in profundum maris demergi [100 1Kb] , quam de his et similibus eorum magistri Simonis assertionibus iota unum perire aut apicem. Sed quot et quantas, in huiusmodi iocis, lituras in litteris lacryme mee fecere, ipsa quam meis scripsi fere deleta pagina manibus testatur. Scio, quod nec latet me, quod hec et cetera in hunc modum scripta, more meo iocando scripsisse uidebor. Nam iuxta dictum Apostoli tempus uidens ego ridendi tempus et flendi [100* 1Kb] ; obsecrandi,  increpandi, opportune importune instandi [1 1Kb] ; sepe, post duras increpationes, leues pariter et lugubres in multis uoluminis huius locis exhortationes interseruisse me recordor. Oportuit etiam me ludentis habere uerba, qui deflentis et ridentis Ecclesie locum in enarrata quantum potui serie suppleui, seruaturus idem iis enarranda. Luget enim hic incessanter cum filiis suis pretaxatis qui pontifices a simplicibus appellantur, exsul et anxia, illa que sursum est Ierusalem libera, mater nostra; que sub quibus luget, eosdem, uilibus hic sanctius occupatos, desuper, ubi grassanti stultitie non est fas aspirare, non minus irridet. Irridendos enim censet supercelestis curia, quos diu incuruauit idolis auaritia; quos diu cegit antea sua ludere  sculptilia; quorum neomenias odit; et nullam in eis de propitiando reatu spem habens, quibus ipsa propitiatio sua uertitur in reatum. Hinc quoque dictis indigne Patribus, digne a filiis qui essent, si Patres haberent, illuditur. Hinc et ego memetipsum recolo sepe luctum ludis intercidisse necessariis. Noueram enim non inutilem esse doctrinam, in qua ludo luctus et luctu ludus interciditur. Nam, dum uicibus alternis se inuicem hec duo tuentur, nec in luctu luctus aliquam sinit aperiri rimulam, qua mendax hypocrisis irrepat; nec in ludo quem luctus cercet dissolute fas letitie conceditur, et ueritatem excludat; nec dissolutam ego, nec ineptam iocosis  syllabis suspicor inesse letitiam, ubi salua saluatur maiestas et reuerentia ueritatis. Que autem et quam speciosa, per totum hoc opus, ubicunque iocari iussum, sub ioco lateat ueritas, enucleandum ingeniosis relinquo. Et ut ueritatem mecum intelligant, intellectamque discutiant, pigris ut excitentur, studiosis ut exerceantur, iugem operam indico. His enim supersedere compellor, transiturus ad ea que faciunt dicti pontifices iuxta tenorem predictorum magistri sui mandatorum. Quorum aut in nullo aut in modico transgressores existunt.



CAP. uIII.

Aures habent audiendi pontifices et nares odorandi, de longe sentiunt, quorum sunt plena promptuaria, oues fetose, boues crasse [1* 1Kb] . Quorum, etsi multos in domibus inueniant filios filiasue  compositos templo similes ornato, non subsannant, non abhorrent; sed benedicunt populum cui hec sunt; nos iudicant solos seruire dignos altario. Antequam tamen iudicent securi de pretio. Nemini enim datur intrandi licentia, donec pontifici toto reddito peculio, inania silent animalium stabula. Multa enim uariaque supellectile uacue ramanent edes dominorum. Non ut prius eructant ex hoc in illud promptuaria. Intercedunt enim pro dominis apud pontifices hec omnia. Quibus perpetua supplicantibus intercessione, nulla retrorsum patent uestigia. Horum autem domini, non a mercede fraudantur optata; quos, his digne receptis, digne recipit Ecclesia. Hos sancti aiunt antipatres in domo  Dei digne celebrare, digne clareque cantare; qui mihi magis mugire uidentur. Quanquam enim dulcis uocem cantilene hominis ore modulentur exterius; animalis introrsus ore frendentes, omni tauro dementius homines mugiunt animales.



CAP. IX.

Ecce, quales existentes, quales habent. Sed, unde plus dolendum est, quales obiiciunt, quos et a quibus uolunt nec uidere nec uideri. Neminem opinor latere prudentem, quod sicut omnino sibi similes supradictos eligunt, sic illis et sibi dissimiles dissimiliter negligunt. In illis non placent eis nisi mala; in istis non placent eis, imo displicent, nisi bona. Placet illis in illis rudis imperitia, stulta simplicitas, hebes ignorantia, obstinata difficultas, cure inutiles, illicite cupiditates, sacrilegi mores seu  errores, timor uanus, amor noxius, pudenda gaudia, fides perdita, spes relicta, caritas neglecta, intelligentia abiecta, uoluntas captiua. Quos simul omnes princeps huius mundi fecit, regnum suum; fortis armatus, atrium suum; pater tenebrarum, tenebrosum habitaculum suum. Si forte sint aliqui, in quibus uideant bona malis positis opposita; quorum dies sobrii, noctes pudice, uigilie sancte, sopor castus, actus probi, conuersatio honesta, uita ex omni parte sibi consentiens; uita in se pretiosa, in ceteris fructuosa; quorum depellit languorem, torporem, errorem, infirmitatem animi iuuando; negligentiam, exhortando; ignorantiam, erudiendo; si tales, inquam, inueniant paucos; quantum possunt  pauciores faciunt et annullant, honestos reprobant, probos dehonestant, simplices fugant, prudentes fugiunt, mansuetos exasperant, humiles persequuntur. Si crimen queritur, quod tanta infestatione sontes in insontibus ulciscantur? uerum in eis tamen detestabiliter reperitur honesta conuersatio. Nec mirum; quoniam a primo heri usque hodie, innocentia ipsam quam patitur instigat inuidiam, et emulos in se sancta incitat uita. Auditis aliorum morbis, in se tabescunt; audita ceterorum bona conuersatione, febricitant; aliorum sapientia est illis altera paralysis; et que apud alios iuuat, apud istos habenti scientia, non solum apud eos habenti habita, sed non habentibus officit audita. Nam propter sapientes, quos habent odio, displicet eis in ceteris falsum  nomen sapientis et opinio. Si quis liberius et expeditius uacet orationi, manum a secularibus retrahat, mentem reuocet; nimis simplex ab his iudicatur, et idiota. Si quis libris inuigilet, lectioni det operam, sapientes audiat: hunc dicunt inertem et ineptum, cordis pusillanimitate ceteris postpositis ineptias et otia sectari. Disceptantes et conquirentes inuicem, ut ueritas in dubiis eluceat; uerbosos aiunt, et garrulos, et totam eorum ratiocinationem ascribunt phrenesi uel melancholie, qui se potius plangere debeant peccatorum morbo languentes, et phrenesi criminum laborantes. Mandatorum cultores, uitiorum ultores dicunt demoniacos, et ab eis cauendum predicant per plateas.



CAP. X.


Quid autem in his sentire debemus, nisi, Ioseph ignorato, filios Isrel opprimere, ne forte multiplicentur? Nonne proponunt eis magistros operum, qui duris eos luti et lateris operibus affligunt, cum cenodoxiis suis, mendaciis et parasitis subdunt conculcandos. Hi sunt coadiutores eorum, qui prudentiores filiis lucis in generatione sua, suam et dominorum rapacem ingluuiem assiduis non cessent urgere capturis. Insidiantur ut rapiant, rapiunt ut deuorent, et qui rapuerunt, ualidiori fame cruciantur. Opes et illis et dominis suis exuberant, sed egestate torquentur. Quorum bursas paupertas euacuat, fames exinaniuit horrea, sitis exhaurit apothecas. Liber ab his non legitur, nisi liber extortionis, quem millies in die reuoluunt.  Quibus circumquaque depredantibus, ditatur, et diademate incedit ornatus Pharao, Isrel autem oneratus cophino, onere pressus, honore priuatus, labore fatigatus, afflictus miseriis, lacessitus iniuriis gemit, luget, pulsat celum clamoribus, pedes Patris orphanorum lacrymis madefacit, clamat etiam, gemit et suspirat, ad protectorem suum regem Anglie, ducem Aquitanie; ut illi uidere placeat afflictionem Ecclesie sue, duriter ab Aegyptiis oppresse. Clamat etiam pro se, clamat pro filiis, imo clamant Ecclesie multe; cui fraus imperat, dolus principatur. Clamat Ecclesia pro filiis, quibus ubera pueris, panem coacta negat adultis. Stupet mater, quos odit, in gremio se fouere priuignos;  sed magis stupet, filiis se nouercari dilectis, alienis seruire pro suis, hostibus pro amicis, pro patribus parricidis, pro sponsis adulteris, pro Simone Petro Simoni Mago, pro Deo mammone et demoni. Dolet ut uidet sponsa, naribus polluta porcorum monilia, quibus olim ornata sponso placebat celesti. Habitat in parietinis, ubi multiplici patente damno ruinarum, iudex excelse remanet spiritualis aule uestigium, et regie domus imago. Exsulat cum filiis suis intra parietes proprios; unde uno multorum suspirio, uno dolentium planctu, una sui et filiorum lacryma, a rege sibi diuinitus dato flagitat consilium, implorat auxilium, auxilium a potente, consilium a prudente. Moueat regem domus Dei, opponat se murum pro domo Isrel, quam sibi templum elegit  rex sublimis, rex humilis; qui et homo natus est in ea, et ipse fundauit eam Rex altissimus [2 1Kb] . In qua pauper est et diues; in qua laborat ipse uiator, et quiescit habitator; in qua temporale petit ipse uiaticum, et panem largitur eternum; peregrinatur, et regnat. Sed ubi peregrinatur, a regibus postulat auxilia; ubi regnat, regibus donat miranda stipendia. Placeat regi Regis magni domum uidere; uideri tamen uerecundantem, uideri formidantem. Unde non uerecundabitur? Unde non timebit? Erubescit domus orationis, se factam esse speluncam latronum [3 1Kb] . Erubescit, quod principes sui facti sunt socii furum, diligunt munera, sequuntur retributiones [4 1Kb] . Timet, que etiam a suis secura non est.  Homines enim pacis sue, qui comedunt panes suos, magnificant super eos supplantationem. Timet et dolet, que ab intrantibus aliunde, non per ostium, se ledi sentit et uiolari. Sed magis timet quam sibi prope uidet, nisi prope subueniatur, funditus imminere subuersionem.



CAP. XI.

Placeat ergo Regi regine subuenire, sponse summi Regis. Placeat diligenter inspicere, quales in antedictis Aquitanie Patribus ecclesiis presunt, dominantur et disponunt; quales ibidem mendicant et exsulant. Dignetur dux et rector a Deo datus, nec non modo ceteris, sed et clero. Deinde ceteris dignetur predictus rex predicte nationis clerum ante suam conuocare presentiam; uideat, interroget, audiat ipse presentes. Tunc  credet dominus meus rex oculis suis et auribus; credet sibi, non mihi homini contemptibili, qui de longe rogo, supplico. Supplico pro ceteris magis quam pro me; cui diuitias prestat exsilium, delicias parat exterminium; cui peregrinatio felix, fertilis incolatus, felix prime felicitatis obliuio, lenis austeritas, crudelitas blanda, dulcis amaritudo, patrum patrie mutatio iucunda: cui transalpinam se dedit in sociam gratia leta comes:

Qua cunctis placui, cunctique mihi placuere. Italus enim risit, applausit Appulus, Siculus obsecutus est, auxit Romanus honores. Pro ceteris itaque rogo, quos apud seipsos exsulare cogit dulcis  in se patria, in Patribus amara; non pro me qui feliciter exsulo. Moueant regem misere lacryme pietatis, planctus innocentie, passio caritatis, gemitus humilitatis, clamores iustitie, silentia benignitatis, uulnera patientie, compassio caritatis, suspiria prudentie, scandala simplicitatis, pudoris uiolentie, lesiones integritatis. Placeat et uideat quanta sit in partibus illis multitudo proborum, honestorum, prudentis et simplicis uite conuersasationis optime, quorum quia materia rebus gerendis deficit, uirtus tacita consenescit. Quibus sub memoratis sepe Patribus mater Ecclesia prouidere nec ausum habet, nec facultatem. Tunc ipse nouerit, in quam honestos usus, imo in quam miseros et profanos abusus, res ecclesiastice simul omnes,  proh dolor! expendentur in fumum et cinerem rediguntur, penitus consumuntur. Quo uiso, quo cognito, quo certo comperto, quid deinceps facturus est, quid sit super his facturus rex ipse sciet, ipse cogitabit, curabit, perficiet; ipse, ut sibi suisque consulat, suos et se consulet.



CAP. XII.

Unum tamen scio, et sine preiudicio dico, quod rex ille magnus, regum omnium potentissimus, qui uices et iura sua regibus suis exsequenda commisit, bis a templo ementes et uendentes eiecturus, bis ad hoc templum intrauit, bis eiiciendos eiecit. In quo facto, non solum eiectio, sed eiectionis modus attendendus est. Legi Euangelium, quod ementes et uendentes a templo docet  eiectos et uerbo et uerbere [5 1Kb] . Legi Euangelium, quod eiectionem loquitur, et uerbera silet [6 1Kb] . Quod non casu, sed cauta credo prouidentia factum. Rex enim ille cuius actiones uite regie sunt institutiones, dum adhuc in terris uideretur, dum adhuc cum hominibus conuersaretur [6* 1Kb] , quoniam ipse erat et pontifex, posteros suos reges et pontifices, in hoc facto docuit quid facerent et idem faciendi dedit audaciam: intrauit templum, intrauit semel, intrauit iterum. Intrauit rex, intrauit pontifex. Rex eiecit eiiciendos, eiiciendos eiecit pontifex. Eiecit gladio regis, eiecit gladio pontificis. Eiecit lingua, eiecit manu; eiecit uerbo, eiecit uerbere. Ille unus gladium utrumque quando placuit exercuit. Ipse, quandiu placuit, occultum utrumque tenuit; utrumque  in uaginam humilitatis ad tempus humiliter occultauit; utrumque loco et tempore mirabiliter euaginauit; utroque coheredes suos, reges et pontifices armauit, altero reges, altero pontifices; quos non semper in uagina sua uoluit teneri, sed et loco et tempore suo, pro personis, pro causis exigentibus, exeri. Exeri quidem uoluit, ut erudiantur indocti, foueantur infirmi, feriantur rebelles, et repellantur superbi. Se solum armauit utroque; utrumque gladium, credo, euaginaret, prelia Dei hominum solus ille preliatur, inferos dimicatur, demones triumphatur. Quando de utroque mentio facta est: Domine, inquiunt, ecce duo gladii hic [7 1Kb] .  Et ipse respondit: Sufficit [8 1Kb] . Duo namque sufficiebant capiti, duo quoque sufficiunt et membris. Sufficit enim in domo Dei, censura curie regalis et discipline rigor pontificalis.



CAP. XIII.

Nec uacare credo, quod ille Rex uniuersalis sepe in templum intrauerat, ubi multos forte fornicatores, adulteros, homicidas inuenerat; quos ad tempus in templo sustinuit; a quo uendentes et ementes festinanter eiecit [9 1Kb] . Nam ceteri peccatores leniter sunt premonendi, patienter exspectandi, a solis denique pontificibus suis uel uicariis, ut spiritus salui fierent, eliminandi. uenditores et emptores columbarum, spiritualium uidelicet gratiarum, a quocunque rege siue pontifice prius in templo reperiantur, lingua, manu, uerbis et uerberibus,  sine mora sunt eiiciendi et expellendi. Quod quanta uirtutis animositate Dominus fortis et potens expulit, ostensum est cum, uenditoribus et emptoribus eiectis, oues, et boues, et nummulariorum effudit es, cathedras et mensas uendentium subuertit, his qui columbas uendebant, dicens: Auferte ista hinc, et nolite facere domum Patris mei domum negotiationis [9* 1Kb] .



CAP. XIu.

Quid amplius dicam? quid ultra referam? Si pontifices pontificum uitia palpant, si palpata palliant, si celi scelera celent, si lumina mundi ad uidenda facinora cognita oculos occultant, et ocellis inspiciunt, si uulneribus inclyti et electi generis auditis aure semisurda medici nobiles pretereunt;  dissimulabit quicunque uiderit, et quisquis audierit, erit surdus auditor? Si a superficiali clero clerus affligitur, non erit qui clero subueniat? Deerit auditor pupillo et orphano? Si gladius alter hebes est, erit hebes uterque? Si iam perit gladius pontificis, erit gladius regis; presertim hoc tempore, quo mali pisces rete Petri rumpunt, quo unitatem Ecclesie schismata scindunt, quo cupiditas et ambitio Romana Dagon iuxta arcam Domini posuit, altare contra altare erexit? Num hoc tempore, cui sufficit malitia [10 1Kb] , dormitabit aut dormiet rex Anglie, rector Aquitanie? Absit!



CAP. Xu.

Omne meum super his uelle, uolo pateat, non celabo. Esset utinam qui domum Dei liberaret, qui in manu forti uendentes et ementes  omnes expelleret! Esset utinam qui manum mitteret, non in episcopos, sed in Simoniacos; non in fidei, sed perfidie domesticos; non in legislatores, non in clerum, sed in cleri corruptores! Nec credat dominus meus rex, quisquis hoc susurret ei, quisquis hoc mentiatur, me uel ira uel odio contra pontifices scripsisse hec. Non enim in mundo pontifex, cuius ego suus non sim et subditus et seruus; et, nisi presumptio sit amicum dicere, fidelis amicus. Amicus enim prelatorum, non elatorum; episcoporum, non opiscoporum; non opibus intendentium, sed superius intuentium. In his etiam que hucusque, non contra maiestatem pastorum, sed  contra heresim Simoniacorum, pro tenuissimi mei sensus imbecillitate, contexui; non in nimis, sed in minus quam debui dicendo, me deliquisse cognosco. Nec in predictis de Simonia dixisse me memini, quod licet mulier una pariter dixisse potuisset, si pariter dixisse scisset. Quoniam quamlibet altos de nota sibi Simonia potest etiam accusare uetula, cum fragilis sexus accusationem tantum in hoc solo crimine iuuent et roborent sancta decreta, ut licet impetitos non possit conuincere debilis pars accusantium, se canonice purgare teneantur accusati.



CAP. XuI.

Pretaxatos quoque de quibus uidetur, nec odio habeo, nec habere debeo. Licet enim quo ditior essem non erogarent; quo minus diues essem  non irrogarunt. Et si forte in eis quid odiui, perfectum odium fuit; ut non quod facti sunt, sed quod faciunt odissem. Unde dolui et semper doleo. Sed inter ceteros, est dolor unus, cumulus mihi dolorum; quod eos, ut soliti sunt, audio adhuc dare canibus panem filiorum. Hec et cetera dictorum scelera patrum dum uideo, doleo; qui de malis dolere, non mala dolere queo. Faciam tamen, et facio non quod uolo, sed quod ualeo. Totum equidem mundum conspicio, et adulatoribus plenus est. Sunt in mundo qui corrumpant multi, uix qui corripiat unus. Abundat oleum ubique, quo pinguefiant capita sanorum; nusquam fere uinum inuenitur, quo lauentur uulnera sauciatorum. Scio quid faciam, inueni quid agam. Incipiam a modo displicere, ut placeam uni,  hominibus et Deo. Mea saltem increpatio contra pseudo non cessabit donec ipsi pseudo, pseudo agere cessauerint. Obsecraui semel et increpaui amplius, sine precibus increpatio fiet. Palpaui putridum, patet ingressus ad uiuum. Libellum compegi, sed iam libros concepi. Libellum finio, sed iam libros incipio. Aut illi cessabunt, aut ego non cessabo. Hoc possum, hoc ualeo. Mala queo detegere, non detergere; referre, non auferre; dolere, non delere. Auferat et deleat, qui potest; uelit, qui ualet; festinet et faciat rex opera principe digna. uideat, et iudicet. Ut audito per orbem, quod honor regis iudicium diligit: quod iustitia et iudicium reparatio sedium suarum; Regem glorificent qui in celis est. uideant  hec pauperes, et letentur [10* 1Kb] . uideat rex; et cogitet quid sibi scriptum sit, non quis sibi scripsit. Nec regi quisquis dicat, comburendum credat hoc opus; sed magis comburi dignos, qui comburi dignum dixerint. Nec, quia breuitas amica solet esse regibus, hec idcirco cum scriptore scriptura simul unam prolixitatis calumniam patiatur. Quod enim de duobus inceptum, et de multis intellectum est; nonnullis utile faciet ipsa prolixitas, quam nusquam superfluitatis arguet lector attentus. Epistolam quoque facit prolixitas uitiosam, sed ab hoc uitio liber immunis est. Ubi et hoc ipsum, quod extra materiam abundasse cernitur, copiose Dei largitatis esse non ambigitur; que indissolubili concordie uinculo,  diuersa uni principio copulat. Ipsa etenim que multa facit argento uenarum suarum principia, unum statuit auro locum ubi confletur; et de medio petrarum sonantium, unam letatur insonuisse uocem, que etiam donorum minima suorum, prudenter ad tempus in mente seruata, postmodum mirabiliter auget exterius erogata. Hoc enim cetera proprium tenuere sibi Dei munera, ut ipsos etiam habentes, tunc  abundantius locupletent, quando uberius ea largiuntur; et ipsa magis in se distributa multiplicentur. Ipsum namque Dominum Iesum, alibi quinque, et alibi septem legimus habuisse panes, antequam distribuerentur; at, ubi dari ceperint, satiatis hominum millibus, sportas legimus impleuisse et cophinos.


 Explicit liber qui intitulatur, QUALES SUNT, editus per uenerabilem Petrum Blesensem.





DE DIuISIONE ET SCRIPTORIBUS SACRORUM LIBRORUM. *

 uetus Testamentum ideo dicitur quod, ueniente Nouo, cessauit; de quo et Apostolus meminit dicens: Cetera transierunt, et ecce noua facta sunt [11 1Kb] . Testamentum autem Nouum ideo nuncupauit quia innouat. Non enim illud dicunt nisi homines reuocati ex uetustate per gratiam, et pertinentes iam ad Testamentum Nouum, quod est regnum celorum. Hebrei autem uetus Testamentum a Deo auctore iuxta litterarum suarum numerum in XXII libros accipiunt, diuidentes eos in tres ordines: legis scilicet, prophetarum et hagiographorum. Primus ordo legis est quem in quinque libris accipiunt; quorum primus est Beresith, qui est Genesis; secundus uellesemoth, quod est Exodus; tertius uaiecra, quod est Leuiticus; quartus uagedaber, quod est Numerus; quintus  Elleaddebarim, quod est Deuteronomium. Hi sunt quinque libri Moysi, quos Hebrei Thorah, Latini Legem appellant. Proprie lex autem appellatur que per Moysen data est. Secundus ordo est prophetarum, in quo continentur libri octo; quorum primus Iosue Ben Nun, quod Latine Iesu Naue dicitur; secundus Sophethim, quod est Iudicum; tertius Samuel, quod est Regum primus; quartus Malachim, quod est Regum tertius et quartus; quintus Isaias; sextus Ieremias; septimus Ezechiel; octauus There-asar, qui dicitur XII Prophetarum; qui libri, quia sibi pro breuitate adiuncti sunt, pro uno accipiuntur. Tertius hagiographorum, id est sancta scribentium, in quo sunt libri nouem. Quorum primus Iob, secundus Psalterium; tertius  Massot, quod est Prouerbia Salomonis; quartus Coheleth, quod est Ecclesiastes; quintus Sir-assirim, quod est Canticum canticorum; sextus Daniel, septimus Dibrehaiamin, quod est uerba dierum, hoc est Paralipomenon; octauus Esdras; nonus Esther. Qui simul omnes quinque et octo nouem fiunt uiginti et duo, sicut superius comprehensi sunt. Quidam autem Ruth et Cinoth, quod Latine dicitur  tamentationes Ieremie, hagiographis adiiciunt. uiginti quatuor uolumina Testamenti ueteris faciunt iuxta uiginti quatuor seniores qui ante conspectum Dei assistunt [12 1Kb] . Quartus est apud nos ordo ueteris Testamenti eorum librorum qui in canone Hebreorum non sunt. Quorum primus Sapientie liber est, secundus Ecclesiasticus, tertius Tobias, quartus Iudith, quintus et sextus Machabeorum; quos, licet Iudei inter apocrypha separent, Ecclesia tamen Christi inter diuinos libros et honorat et predicat. In Nouo autem Testamento duo sunt ordines: Primus euangelicus, in quo sunt Mattheus, Marcus, Lucas, Ioannes; secundus Apostolicus, in quo sunt Paulus in quatuordecim Epistolis, Petrus in duabus, Ioannes tribus, Iacobus et Iudas in singulis, Actus  apostolorum et Apocalypsis. Summa autem utriusque Testamenti trifarie distinguitur, in historia, in moribus, in allegoria. Rursum ista tria multifarie diuiduntur: quid a Deo, quid ab angelis et ab hominibus gestum denique sit; quid a prophetis nuntiatum de Christo et corpore eius; quid de diabolo et membris eius; quid de ueteri et nouo populo; quid de presenti et futuro seculo, regno atque iudicio.

ueteris Testamenti secundum Hebreorum traditionem hi perhibentur auctores: Primus Moyses, qui diuine historie cosmographiam, id est mundi scripturam, in quinque uoluminibus edidit, et Pentateucon cognominatur. Pentateuchus autem quinque uolumina dicitur. Penta enim Grece, quinque;  teuchus uolumen dicitur. Genesis autem liber Beresith appellatur, eo quod exordium mundi, et generatio seculi in eo contineatur. Exodus uero exitum de Aegypto uel egressum populi Isrel digerit, et ex ea causa nomen accepit. Leuiticus appellatur, eo quod leuitarum ministeria et diuersitatem uictimarum exsequitur, totusque in eo ordo Leuiticus adnotatur. Numerorum liber uocatur, eo quod in eo  egresse de Aegypto tribus annumerantur: et quadraginta duarum per eremum mansionum in eo descriptio continetur. Deuteronomium Greco sermone quod Latine interpretatur secunda lex, id est repetitio euangelice legis, prefiguratio est que sic ea habet que priora sunt, ut tum ea noua sint omnia que in eo replicantur. Iosue liber nomen accepit a Iosue filio Naue, cuius historiam continet. Scriptorem uero eius eumdem Iosue Hebrei asserunt, in cuius textu post Iordanis transitum regna hostium subuertuntur. Terra populo diuiditur, et singulas urbes, uitulos, montes, aque confinia Ecclesie celestisque Hierusalem spiritualia regna prefigurantur. Iudicum nominatur a principibus populi, qui presederunt in Isrel post Moysen et  Iosue, antequam Dauid et ceteri reges existerent. Hunc librum et Ruth edisse creditur Samuel. Liber Samuelis eiusdem, Samuelis natiuitatem, et sacerdotium, et gesta describit. Idcirco ab eo nomen accepit; et, quamuis hic liber Saul et Dauid historiam contineat, uterque tamen ad Samuel refertur, ex eo quod ipse unxit Saul et Dauid in reges futuros. Cuius libri primam partem conscripsit idem Samuel, sequentia uero eius usque ad calcem scripsit Dauid. Malachim proinde appellatur, eo quod reges Iude et Isrelite gentis gesta per ordinem digerat temporum. Malach enim Hebraice, Latine regnum interpretatum est; hunc librum Ieremias primus in unum uolumen cegit; nam antea sparsus  erat per singulorum Regum historias. Paralipomenon Grece dicitur, quod nos pretermissorum uel reliquorum dicere possumus; quia que in lege, uel Regum libris uel omissa, uel non plene relata sunt, in isto summatim ac breuiter explicantur. Librum Iob quidam Moysen scripsisse arbitrantur, alii unum ex prophetis; nonnulli uero eumdem Iob post plagam sue passionis scriptorem fuisse existimant, arbitrantes ipsum qui certamen spiritualis pugne sustinuit, narrare quas uictorias expediuit. Principia autem et fines libri Iob apud Hebreos ipsa ratione certa sunt; media autem ipsius ab eo loco in quo ait: Pereat dies in quo natus sum [12* 1Kb] , usque ad eum locum, idcirco me reprehendo et ago penitentiam [13 1Kb] , omnia heroico metro discurrunt.

 Psalmorum liber, Grece Psalterium, Hebraice Nablat, Latine organum dicitur: uocatur autem psalmorum liber, quia uno Propheta canente ad Psalterium chorus consonando responderit. Titulus autem in Psalmis Hebraicis ita est: Ysopocalim, quod interpretatur uolumen hymnorum. Auctores autem Psalmorum qui ponuntur in titulis: Moyses scilicet, Dauid et Salomon, Asaph, Ethan, et Idithun, et filii Chore, Ezechielites, et reliqui, quos Esdras uno uolumine comprehendit. Omnes autem Psalmi apud Hebreos metrico carmine constant esse compositi. Nam in metro Romani Flacci et Greci Pindari: nunc alii ambo currunt, nunc alcaico personant,  nunc Sapphico nitent, trimetro uel tetrametro pede incedentes. Salomon filius Dauid regis iuxta numerum uocabulorum suorum tria uolumina edidit; quorum primus est Massot, quem Greci Parabolas, Latini Prouerbia nominant: eo quod in ipso sub comparatiua similitudine figuras uerborum et imagines ueritatis ostenderet. Ipsam autem ueritatem ad intelligendum legentibus seruauit. Secundum librum Coheleth uocauit, qui Grece Ecclesiastes dicitur, Latine concionator: quod sermo eius non specialiter dirigatur ad unum sicut in Prouerbiis; sed ad uniuersos generaliter dirigatur: docens omnia que in mundo cernimus, caduca esse et breuia, et ob hoc minime appetenda. Tertium librum Sir-assirim prenotauit, qui in Latinam linguam uertitur  Canticum canticorum; ubi per epithalamicum carmen coniunctionem Christi et Ecclesie mystice canit. Dicitur autem Canticum canticorum, eo quod in omnibus preferatur que in Scripturis sanctis habentur, sicut quedam in lege dicuntur sancta; et que maiora sunt, Sancta sanctorum. Huius autem tertii libri carmina hexametris et pentametris uersibus apud duos composita perhibentur: ut sunt Iosephus, Hieronymus. Isaias euangelica potius quam prophetica forma edidit librum suum. Cuius omnis textus eloquentie prosa incedit. Canticum uero hexametro et pentametro uersibus discurrit. Ieremias similiter librum suum edidit cum Threnis, quos nos lamenta uocamus, eo quod in tristioribus  rebus funeribusque adhibeantur; in quibus quadruplex diuersis metris alphabetum composuit. Quorum duo prima Sapphico metro scripta sunt, quia tres uersiculos, qui sibi nexi sunt, et ab una tantum littera incipiunt, erectum coma concludit. Tertium alphabetum trimetro scriptum est, et a ternis uersibus threni incipiunt. Quartum alphabetum simile primo et secundo habetur. Ezechiel et Daniel a uiris quibusdam sapientibus scripti esse perhibentur. Quorum Ezechiel principia et fines multis habet obscuritatibus inuoluta. Daniel uero claro sermone regna orbis prenuntiat, et tempus aduentus Christi manifestissima predicatione adnotat. Hi sunt quatuor prophete qui maiores uocantur, quia prolixa uolumina condiderunt. Liber XII Prophetarum auctorum  suorum nominibus prenotatur; qui propterea minores dicuntur, quia sermones eorum breues sunt. Unde et connexi sibimet inuicem in uno uolumine continentur; quorum nomina sunt Osee, Iel, Amos, Abdias, Ionas, Micheas, Nahum, Habacuc, Sophonias, Aggeus, Zacarias et Malachias: Esdre liber auctoris sui titulo prenotatur. In cuius textu eiusdem Esdre Nehemieque sermones pariter continentur. Nec quemquam moueat quod unus Esdre dicitur; quia liber secundus, tertius et quartus non habentur apud Hebreos, sed inter apocryphos reputantur. Esther librum Esdras creditur conscripsisse; in quo eadem regina sub  figura Ecclesie, Dei populum a seruitute et morte eripuisse creditur; atque interfecto Aman , diei celebritas in posteris mittitur. Liber Sapientie apud Hebreos nusquam est: unde et ipse stylus Grecam magis quam Hebream eloquentiam redolet. Hunc Iudei Babylonis esse affirmant; qui proinde Sapientie nominant, quia in eo Christi aduentus, qui est sapientia Patris, et passio eius euidenter exprimitur.

Librum autem Ecclesiasticum certissime iehsu filius Sirach, nepos Iesu sacerdotis magni, composuit; de quo meminit et Zacarias [14 1Kb] , qui liber apud Latinos propter eloquii similitudinem Salomonis titulo prenotatur. Dictus autem Ecclesiasticus,  eo quod de totius Ecclesie disciplina religiose conuersationis magna cura et ratione sit editus. Hic apud Hebreos reperitur, sed nunc apocryphus habetur. Iudith uero, et Tobie, siue Machabeorum libri, quibus auctoribus scripti sunt minime constat. Habent autem uocabula ex eorum nominibus, quorum gesta scribunt.

Quatuor autem libros Euangeliorum quatuor euangeliste singulariter conscripserunt. Primus Mattheus conscripsit Euangelium litteris Hebraicis in Iudea, nuntians per suum Euangelium humanam Christi filii Dauid natiuitatem, dicens: Liber generationis Iesu Christi, filii Dauid, filii Abraham; significans descendisse corporaliter ex semine patriarcharum  Christum, sicut promissum erat in prophetis per Spiritum sanctum. Secundus Marcus plenus Spiritu sancto scripsit Euangelium Christi, eloquio Greco, in Italia secutus Petrum ut discipulus; a Ioanne initium spiritu prophetali fecit, dicens: uox clamantis in deserto, parate uiam Domino, ut ostenderet Christum post assumptionem carnis Euangelium predicasse in mundo. Ipse enim Christus et propheta dictus est, sicut scriptum est: Et prophetam in gentibus dedi te [15 1Kb] . Tertius Lucas inter omnes euangelistas Greci sermonis eruditissimus; quippe, ut medicus, in Grecia Euangelium scripsit Theophilo episcopo, initians a sacerdotali spiritu, dicens: Fuit in diebus Herodis regis Iudee Zacarias sacerdos [15* 1Kb] , ut manifestaret  Christum post natiuitatem carnis et predicationem Euangelii hostiam fuisse effectum pro salute mundi. Ipse enim sacerdos, de quo dictum est in Psalmis: Tu es sacerdos in eternum secundum ordinem Melchisedech [16 1Kb] . Ubi enim Christus aduenit, sacerdotium obmutuit, lex et prophetia cessauit. Quartus Ioannes scripsit Euangelium ultimum in Asia, incipiens a uerbo, ut ostenderet eum Saluatorem, quia pro nobis dignatus est nasci et pati, ipsum ante secula Dei uerbum e celo uenisse, et post mortem iterum ad celum remeasse. Hi sunt quatuor euangeliste, quos per Ezechielem [17 1Kb] Spiritus sanctus  significauit quatuor animalibus. Propterea autem quatuor animalia sunt, per que per quatuor mundi partes fides Christiane religionis eorum predicatione disseminata est. Animalia autem dicta sunt, quoniam propter animam hominis predicatur Euangelium Christi. Nam et oculis plena erant intus et foris, quoniam preuident Euangelia, que dicta sunt a prophetis, et que promiserant in priore. Crura autem eorum recta, quia nichil prauum in Euangeliis est. Alas senas habebant tegentes crura et facies suas, sed reuelata sunt que tegebantur in aduentu Christi. Euangelium autem interpretatur bona annuntiatio; Eu enim bonum, angelium annuntiatio dicitur. Unde apostolus et angelus nuntius interpretatur.

 Paulus apostolus suas scripsit Epistolas quatordecim Grece, ex quibus nouem septem Ecclesiis scripsit; reliquas discipulis suis Timotheo, Tito et Philemoni. Ad Hebreos autem Epistola a plerisque Latinis eius esse incerta propter dissonantiam sermonis; eamdemque alii Barnabam conscripsisse, alii a Clemente suspicantur. Petrus scripsit duas nominis sui Epistolas. Iacobus et Ioannes, et Iudas suas scripserunt Epistolas; que canonice ideo nominantur, quia non uni tantum populo uel ciuitati, sed uniuersis gentibus generaliter scripte sunt. Actus apostolorum primordia fidei Christiane in gentibus et nascentis Ecclesie historiam digerit. Actuum apostolorum scriptorem Lucam esse euangelistam legimus; in quo opere nascentis Ecclesie  infantia texitur, et apostolorum historia retinetur: unde et Actus apostolorum dicitur. Apocalypsim librum Ioannes euangelista scripsit eo tempore, quo ab Euangelii predicatione in insulam Pathmos traditur relegatus. Apocalypsis autem e Greco in Latinum reuelatio interpretatur. Reuelatio autem dicitur manifestatio eorum, que abscondita erant, iuxta quod et ipse Ioannes dicit, Apocalypsim Iesu Christi, quam dedit illi Deus palam facere seruis suis. Hi sunt scriptores sacrorum librorum qui per Spiritum sanctum loquentes, ad eruditionem nostram precepta uiuendi et credendi regulam conscripserunt. Preter hec alia uolumina apocrypha nuncupantur. Apocrypha autem dicta, id est secreta, quia in dubium ueniunt. Est enim eorum occulta  origo; nec patet Patribus, e quibus usque ad nos auctoritas ueritatis Scripturarum certissima et notissima successione peruenit. In his apocryphis etsi inuenitur aliqua ueritas, tamen propter multa falsa nulla est in eis canonica auctoritas, que recte a prudentibus iudicantur non esse eorum credenda quibus ascribuntur. Nam multa et sub nominibus prophetarum, et recentiora sub nominibus apostolorum ab hereticis proferuntur; que omnia sub nomine apocryphorum auctoritate canonica diligenti examinatione remota sunt.





DE HIEROSOLYMITANA PEREGRINATIONE ACCELERANDA.

 Charissimis sociis et amicis GUID. et GOL. P. Bles. Bathon. archid., salutem.

Quis dabit capiti meo aquam, et oculis meis fontem lacrymarum, et plorabo interfectos populi mei [18 1Kb] ? Utinam in fletum totus effluam, et pascatur lacrymarum solatio dolor meus; deducant oculi mei lacrymas, deficiat in dolore uita mea, quia uox lamentationis audita est de Sion, uastati sumus et confusi uehementer [19 1Kb] . Cecidit corona capitis nostri, et in luctum conuersus est chorus noster [20 1Kb] . Quidquid aduersus Ierusalem et regnum eius, multis seculorum curriculis prophete comminando predixerant dies una lugubris et infelix, dies caliginosa et tenebrosior omni nocte, compleuit  . De hac damnatissima die credo certum et expressum Ezechielis oraculum  precessisse: Fili hominis, scribe tibi nomen diei huius, in qua confirmatus est rex Babylonis aduersus Ierusalem [21 1Kb] . Hodie, sicut audiuimus, sic accidit in ciuitate Domini uirtutum. Sola sedet, imo solitudo facta est ciuitas plena populis, domina gentium, princeps prouinciarum facta est sub tributo. Omnes porte eius destructe, sacerdotes eius gladio ceciderunt. Iuuenes eorum, et uirgines eorum in captiuitatem dati sunt, et pulchritudo eorum in manus inimici. Manum suam misit hostis ad omnia desiderabilia eius, abstulit Dominus omnes magnificos de medio ciuitatis [22 1Kb] , destruxit in furore suo omnes munitiones filie Iuda [22* 1Kb] , repulit altare suum, maledixit sanctificationi sue [23 1Kb] . Et quid Threnos Ieremie reuoluo? Totus Ieremias non sufficeret  faciem miserie presentis exprimere. Ut tamen lamentabilem rei euentum uerbo eiusdem prophete concludam: Compleuit Dominus furorem suum, effudit  iram indignationis sue [23* 1Kb] , inebriauit sagittas suas sanguine. Et iuxta uerbum Isaie: Completa est malitia tua, Ierusalem [24 1Kb] ; bibisti de manu Domini calicem ire eius usque ad fundum, calicem soporis bibisti, et potasti usque ad feces [25 1Kb] . O bone Iesu, o benigne, o amabilis, o desiderabilis, o suauis, o dulcis, a amor Deus, o caritas Deus, ubi sunt misericordie tue antique [26 1Kb] ? Quomodo oblitus es miserationum tuarum? Quomodo nobis uersus es in crudelem [27 1Kb] ? Multitudo uiscerum tuorum et miserationum tuarum continuerunt se super nos, uigilauit iugum iniquitatum nostrarum in manibus tuis. Signasti quasi in sacculo delicta nostra [28 1Kb] , et cum eorum fuissemus obliti, nonne hec condita fuerunt apud te, et signata in thesauris tuis? Ideo  repulisti nos, et confudisti nos; dedisti seruos tuos tanquam oues escarum et in populis dispersisti nos [29 1Kb] . Qui factus eras nobis a Deo non solum sapientia, sed iustitia, et sanctificatio et redemptio [30 1Kb] , iam non sanctificator, aut redemptor, sed mortificator, et peremptor effectus es. Utquid, Domine, recessisti longe, despicis in opportunitatibus, in tribulatione [31 1Kb] ? Miserere nostri, Domine, miserere nostri, quia multum repleti sumus despectione [32 1Kb] . Exsurge, quare obdormis, Domine [33 1Kb] ? Nunquid obliuisceris misereri, Deus, aut continebis in ira misericordias tuas [34 1Kb] ? Nunquid abscindes misericordiam tuam, aut non appones, ut complacitior sis adhuc [35 1Kb] ? Peccauimus cum patribus nostris, inique egimus [36 1Kb] , nostram non diffitemur malitiam atque miseriam; tuam nichilominus  minus iustitiam et misericordiam confitemur. Maledictum et mendacium, homicidium et furtum, et adulterium inundauerunt, et sanguis sanguinem tetigit.  Propter hoc in terra lugentes [37 1Kb] , obsecramus uictricem manum tuam, ut sis memor nostri in beneplacito populi tui [38 1Kb] , uincant misericordie tue miserias nostras, et non miserie nostre misericordias tuas, uincat sapientia tua malitiam nostram. Et tu, Domine miserator et misericors [39 1Kb] , respice in faciem testamenti tui [40 1Kb] , respice in hereditatem, quam acquisiuisti in sanguine tuo, et ne repellas in finem [41 1Kb] . Etsi olim repuleris tabernaculum in Silo, [42 1Kb] , et dederis Synagoge libellum repudii [43 1Kb] , non tamen repellas Ecclesiam tuam: Confidat in ea cor uiri sui [44 1Kb] . Nullum preter te amatorem secuta est. Hoc apostoli, hoc martyres, hoc alii tue schole discipuli, hoc omnes fratres tui sciunt; fratres tuos dico, tui nominis professores.

 Ex parte sponse tue terram illam uindicas, quam nunc inimici tue crucis, tuique blasphematores nominis inuaserunt; per hanc facti estis duo in carne una [45 1Kb] . Ut de patre tuo taceam, qui tibi dedit gentes hereditatem tuam, et possessionem tuam terminos terre [46 1Kb] , certe mater tua de stirpe regis Dauid lineali computatione descendit. Iure igitur materno terra illa tua est; si tamen sustines quod tua sit, et non eorum potius, qui oderunt te gratis [47 1Kb] . Scimus quia peccatis nostris offensus es, sed in opprobrium, queso, nominis tui tuam non conuertas offensam. Doctrina tua est, alii ne dederis honorem tuum [48 1Kb] . Et si spiritus habentis potestatem superuenerit, locum tuum ne deseras; ut minus sapiens dico, sed forte non ad insipientiam tibi. Mihi  licet peccatori uidetur consiliosius, ut deleas omnes peccatores a facie terre, quam sustineas filios perditionis nobis, in tui nominis contumeliam, superbe et procaciter insultare in medio populi tui. Prouerbium uulgare est: Male ulciscitur dedecus sibi illatum, qui amputat nasum suum.

Non sic puniat, queso, Dominus seruum suum impium, ut in penam serui se humiliet, et magnificet inimicum. Conuertere igitur aliquantulum, et deprecabilis esto super seruos tuos [49 1Kb] , cogita, ut complacitior sis adhuc [50 1Kb] . Non des hereditatem in opprobrium, et in conculcationem uineam, quam plantauit dextera tua [51 1Kb] . Peccauimus, sed corde contrito et humiliato post iracundiam misericordiam imploramus.  Ultio sanguinis seruorum tuorum, qui effusus est, intreat in conspectu tuo [52 1Kb] . Sufficit populo tuo, si in terra illa, que tuo, et seruorum tuorum sanguine rubricata est, tui gloria nominis celebris habeatur. Non nobis, Domine, non nobis, sed nomini tuo da gloriam [53 1Kb] , ne forte dicant in gentibus: Ubi est Deus eorum [54 1Kb] ? ne superbiant hostes, et dicant: Manus nostra excelsa, et non Dominus fecit hec omnia [55 1Kb] . Quiescat ira tua, Domine; et manus tua, que nos percussit, ipsa nos sanet. Exsurge, exsurge  de puluere captiua filia Sion [56 1Kb] , que recepisti de manu Domini duplicia [57 1Kb] . Consurge, misera Ierusalem, que bibisti de manu Domini calicem ire eius [58 1Kb] . Quantum glorificasti te et in deliciis fuisti, tantum sunt tibi data tormenta et luctus [59 1Kb] . Sicut cisterna frigidam aquam suam facit, sic frigidam feceras iniquitatem tuam [60 1Kb] . Ille ergo, cui cogitatio hominis confitetur, de quo scriptum est quod explorat Ierusalem in lucernis [61 1Kb] , omnes tuas malitias numerauit. Ipse tamen tanquam homo non audiens, et non habens in ore suo redargutiones [62 1Kb] , diu dissimulauit, et tacuit, et secundum diuitias magnificentie suauitatis sue multis annis ad penitentiam exspectauit. Frequenter exigentibus meritis tuis acuisset ut fulgur gladium suum, et arripuisset contra te iudicium  manus eius; sed angeli pacis amare flebant [63 1Kb] , et in te dignos fructus penitentie exspectantes diuine animaduersionis inducias impetrabant. Quibus tamen uerbum, quod in Ieremia legitur, sepissime proponebat: Circuite uias Ierusalem, et aspicite, considerate, et querite in plateis eius, an inueniatis uirum facientem iudicium et querentem fidem, et propitius ero eis [64 1Kb] . Quid de rege tuo dicerem, nisi quod Ecclesiasticus dicit: Rex insipiens perdet populum suum, regnumque de gente in gentem transferetur propter iniustitias et diuersos dolos [65 1Kb] . Et in eodem: Secundum iudicem populi, sic et ministri eius. Et qualis est rector ciuitatis, tales sunt habitantes in ea [66 1Kb] . Conuertere igitur ad cor, Ierusalem, et ad Dominum Deum tuum reuertere. Quid  scis, si et ipse conuertatur, et relinquat post se benedictionem? dulcis est enim, et misericors, et prestabilis super malitia [67 1Kb] . Non uult mortem peccatoris sed ut conuertatur, et uiuat [68 1Kb] . Ipse enim est, qui per Zacariam dicit: Reuertar ad Ierusalem in misericordiis. Adhuc affluent ciuitates mee bonis. Consolabitur Dominus Sion, et eliget adhuc Ierusalem [69 1Kb] . Et per Isaiam miserias tuas paterna consolatione demulcens: Induere, inquit, uestimentis glorie tue, captiua filia Sion, induere uestimentis glorie tue, Ierusalem ciuitas sancta [70 1Kb] . Et post pauca subiungit: Ad punctum in modico dereliqui te, et in miserationibus meis congregabo te. In momento indignationis abscondi faciem meam parumper a te, et in misericordia  sempiterna misertus sum tui [71 1Kb] . Nunquid obliuisci potest mulier infantem suum, ut non misereatur filio uteri sui? Et si illa oblita fuerit, ego tamen non obliuiscar tui. Ecce in manibus meis descripsi te. Muri tui in oculis meis semper [72 1Kb] . Utere ergo Ieremie consilio, et laua cor tuum a malitia [73 1Kb] . Ierusalem, accipe arma penitentie.

Scio enim quod si placatus fuerit tibi Dominus, iuxta uerbum Isaie, consolabitur Sion, et ponet desertum eius quasi delicias, et solitudinem eius quasi  hortum Domini; gaudium et letitia inuenientur in ea, gratiarum actio, et uox laudis [74 1Kb] . Sane preter consolatoria prophetarum mihi secundum multitudinem dolorum meorum in corde meo spes desideratissime consolationis arriserat, ex eo quod principes et magnates terre signum crucis nuper acceperant; priuilegio siquidem Petri apostoli, et auctoritate Ecclesie generali proposuerat Dominus in hoc signo uerbum reconciliationis, ut uie Hierosolymitane assumptio esset penitentia consummata, et sufficiens satisfactio de commissis  . Mysterium itaque crucis nobis in introitum sanctorum, sicut Apostolus dicit, in sanguine Christi nouam initiauerat uiam 75 1Kb] ; nos quoque educebat Dominus in uiam rectam, ut iremus in ciuitatem habitationis [76 1Kb] . Sed  nolentes ambulare super semitas iustitie, elegimus fallacium uiarum tortuosos anfractus. Quique terrigene, et filii hominum, quare queritis diuortia uiarum, cum uobis offeratur uie et uite eterne compendium? Dirigit uos Dominus in uiam pacis et salutis, et uos uiam dissensionis et mortis eligitis. Omnes siquidem uie Domini pulchre, et omnes semite eius pacifice [77 1Kb] ; quas qui declinauerint, et in uia peccatorum steterint, uereor ne sit uia hec illorum scandalum ipsis [78 1Kb] , et ne illis accidat quod dicitur per Psalmistam: Contritio et infelicitas in uiis eorum, et uiam pacis non cognouerunt [79 1Kb] . Sunt uie, sicut Sapiens dicit, que uidentur homini recte, et nouissima earum ducunt ad profundum inferni [80 1Kb] .  Sicut alibi scriptum est: uie peccatorum complanate lapidibus, sed in fine earum tenebre, et pene [81 1Kb] .  Uniuerse uie Domini misericordia et ueritas [82 1Kb] ; de quibus ipse dicit: Isrel si in uiis meis ambulasset, pro nichilo forsitan inimicos eius humiliassem [83 1Kb] . Mansuetudinem querimus, et non bella, quia dissipat gentes, que bella uolunt, et dirigit Dominus mansuetos in salutem [84 1Kb] . Ipse prosperum iter faciet nobis Deus salutarium nostrorum, ut cantabiles nobis sint iustificationes eius in loco peregrinationis nostre [84* 1Kb] , ut simus immaculati in uia [85 1Kb] , ut laudemus Dominum in uiis Domini, quia magna est gloria Domini [85* 1Kb] . O quam beatus est, qui dicere potest: Deus, qui precinxisti me uirtute, et posuisti immaculatam uiam meam [86 1Kb] . Hoc non cogitant filii Adam, qui oblatam sibi gratiam respuentes, et constituentes se indignos regno Dei, pro regno transitorio  pugnant, et abiecto diuine miserationis remedio pro questu litigant temporali; iustoque Dei iudicio, qui pacem habere ad Christum noluerunt, apud se pacem habere non possunt. Posuisti me, inquit, contrarium tibi, et factus sum mihimetipsi grauis [87 1Kb] . uidens equidem inimicus inestimabile lucrum Christi, et incomparabilem prouentum Christiane messis, quadam quasi noua uirtute crucis consurgere, superseminauit zizania, suamque malitiam ad omnes uersutias circumducens bonum saluberrime uie tentatione multiplici conatur exstinguere. Scriptum est enim: Fili, accedens ad seruitutem Dei, sta in iustitia et timore, et prepara animam tuam ad tentationem [88 1Kb] . Sic Pharao in exitu Isrel de  Egypto truculentius seuit [89 1Kb] , et Satanas ab homine quem tenuerat ab infantia, exiturus, eumdem grauius  in egressu discerpit [90 1Kb] . Expressa similitudinis forma, in his, qui sancte peregrinationis arripuere propositum: grassantur acerbius, et sunt nouissima eorum peiora prioribus. Concepimus et quasi parturiuimus, dicit Isaias, et spiritum salutis in terra non ecimus [91 1Kb] . Seruitium illius elegerant cui seruire regnare est; sed ad uomitum reuertentes [92 1Kb] suam spiritualem Iericho edificant [93 1Kb] , quam in crucis professione destruxerant. Inter ipsas saluberrimi uoti primitias sue peregrinationis inducias statuerunt, non attendentes iacturam temporis salutis esse dispendium, et quia dilatio magna ruina est. Apostolus dicit: Ierusalem, que est mater nostra [94 1Kb] . Si mater est, ubi sunt eius filii? Sane, qui matrem suam dehonestari, conculcari et prostitui sustinent,  non sunt filii, sed priuigni, imo quod magis est, notam ignominiose proditionis incurrunt, si matris sue patrimonium, si sui hereditatem Domini non defendunt. Christus est, qui dicit: Qui non est mecum, contra me est; et qui mecum non colligit, spargit [95 1Kb] . Campum, in quo Dominus occisus est, ubi sanguinis eius effusionem non solum Scripturarum lectio, sed petrarum scissio clamat, eiusdem occisores hodie possident, ut eis merito uerbum illud diuine indignationis aptetur: Occidistis insuper et possedistis [96 1Kb] . Clamauit sanguis Naboth [97 1Kb] , clamauit sanguis Abel ultionem de terra [98 1Kb] , et inuenit ultorem. Clamat sanguis Christi auxilium, et non inuenit adiutorem [99 1Kb] . Considerabam, inquit, ad dextram,  et uidebam, et non erat qui cognosceret me. Et per Isaiam: Circumspexi, et non erat auxiliator: quesiui, et non erat, qui adiuuaret [100 1Kb] . Bone Iesu, uentus urens, uentus superbie leuauit locustas. Cumque superbia eorum qui te oderunt, ascendat semper [1 1Kb] , non est, qui pro te ascendat ex aduerso, qui zelum Phinees, et Mathathie arripiat. uident infelices occupari, et destrui a filiis diffidentie terram, in qua steterunt pedes Domini. Audiunt profanari sancta, fratres suos incarcerari, torqueri, occidi, et non mouentur super contritione Ioseph, cum ille filius perditionis, cuius nomine presentem nolo epistolam funestare, omnes terre illius munitiones iam obsederit, et ex parte magna possederit. Nostri cruce signati moras sue peregrinationis  uariis occasionibus aucupantur, quasi in partem illius nefarii coniurantes, et pro nichilo habuerunt terram desiderabilem [2 1Kb] . O quam longe est a salute, qui salutis sue uenatur inducias! O quam exiliter diligit, imo quam crudeliter odit Christum, qui honorem eius impedit, et propositum publice iustificationis euacuat! Gratia sit omnibus [3 1Kb] , dicit Apostolus, qui amant Dominum nostrum Iesum Christum. Et idem: Si quis non amat Dominum nostrum Iesum Christum, sit anathema, maranatha [4 1Kb] . Putas  quod non requirat Dominus, si est, qui diligat domum Iacob, et locum habitationis glorie sue? Propter hoc irritauit impius Deum; dixit enim in corde suo: Non requiret [5 1Kb] . Quanta, queso, insania est, in tam anxie necessitatis articulo dilationes innectere, suam protelare salutem, Christi dissimulare iniurias, permittere ut lupus in ouile deseuiat, et tunc primo parare subsidium, cum oues deuorauerit uniuersas. Certe, qui opportunitatem deserit, opportunitas eum fugit. Filii hominum, usquequo graui corde [6 1Kb] ? quomodo estis ad salutaria pigri, ad uana, et caduca solliciti? Nunquid uinitores exspectant, donec uindemia transeat; aut institores, donec nundine finiantur, aut messores,  donec tempus messionis excurrat? Scriptum est: Maledictus, qui facit opus Dei negligenter [7 1Kb] . Sperabam quod refloruisset crux Christi, et quasi sanguine eius iterum irrigata, et uiuificata, fructum salutis, et gratie faceret tempestiuum. Nunc autem, quod flens dico, inimici crucis Christi, qui debuerant esse filii, per auaritiam suam pretextu cuiusdam collecte damnabilis, primam uoti sui fidem irritam faciunt, luxuriantes in cruce Domini, et quam olim predicabant apostoli, Iudeis quidem scandalum, gentibus uero stultitiam [8 1Kb] , hodie apud Crucifixi professores, in stultitiam, et scandalum conuerterunt. ue homini per quem scandalum uenit [8* 1Kb] ! Qui scandalizauerit unum ex pusillis istis [9 1Kb] . Durum  est, quod sequitur, duriore iudicio se dignum constituit, qui tantam et tam electam multitudinem scandalizare presumit. De Iuda legitur quod, accepta buccella, introiuit in eum Satanas [10 1Kb] ; uereor ne signum crucis plerisque in subuersionem anime cedat, eo quod illud minus digne fortassis ad questum, uel ad apparentiam, uel ad gratificationem hominis usurparunt. Hoc signum positum fuit, et propositum in ruinam et in resurrectionem multorum [11 1Kb] . Nam ex eo sequitur Iudeorum deiectio, et subiectio nationum. Unde cum propheta premisisset de reprobatione Iudaici populi, postea de gentium uocatione subiungit: Leuate signum in nationes [12 1Kb] . Quidam signati sunt, sed non est signum in lumen uultus tui, Domine [13 1Kb] . Signum hoc, sicut uideo,  datum est infidelibus, non fidelibus. Nam si in lapide adiutorii fundamentum uoti sui firmassent, stabilem sancti propositi nulle cupiditatum machine concussissent. Sic enim Paulus ad Timotheum scribens: Firmum, inquit, fundamentum Dei stat, hoc habens signaculum [14 1Kb] . Similiter ad Ephesios loquens: In Christo, inquit, signati estis Spiritu sancto, qui est pignus hereditatis uestre [15 1Kb] . Et ad Corinthios: Signaculum apostolatus mei uos estis in Christo [16 1Kb] . Adhuc dico, signati sunt, sed non ab eo, qui Filium  suum Iesum signauit, et misit. Nam si ab eo signati essent, super peccatis suis dolerent, et gemerent. Ipse est namque, qui precipit signari Thau super frontes dolentium, et gementium [17 1Kb] . In quo signanter ostenditur quod hoc signum non nisi in gementibus, et dolentibus pro peccatis suis suum sortitur effectum. Illudque plurimum notabile est, quod, licet, plurimi signum huius peregrinationis accipiant, nunquam tamen signantur signo Thau, nisi diuine iussionis arbitrio, et ministerio angelorum. Tu igitur, Domine Iesu quem signauit Pater, fac mecum signum in bonum [18 1Kb] . Tu forma pulchritudinis, figura glorie, signaculum uite, signa cor meum lumine uultus tui, Deus cordis mei, et pars mea in eternum [19 1Kb] . Precipuos siquidem, et maximos  signatorum crebra exhortatione conueni, ut saperent, et intelligerent, ac nouissima prouidentes [20 1Kb] , saluberrimum penitentie propositum hilari deuotione peragerent. Sed, ut uerbo Ieremie utar: Ecce incircumcise aures eorum, et audire non possunt; ecce uerbum Domini factum est in prouerbium, et non suscipiunt illud [21 1Kb] . Certe ille qui primus dixerat ad Sion: Ecce adsum [22 1Kb] , et Ierusalem euangelistam, id est annuntiatorem pacis, et liberatorem terre se crucis assumptione promiserat, conuersus est in arcum prauum [23 1Kb] . Nec enim nouit, nec nouerunt ceteri diuites magnum, et supereminens, et gloriosum, et superceleste, et inestimabile penitentie donum. Hec est secunda tabula post naufragium,  celorum scala, reconciliatio pacis, acquisitio uite, uitiorum abolitio, corporum custodia, medicina spirituum. Hec est, de qua Salomon scribit: Medicinam creauit Deus hominibus, et stulti despiciunt eam [24 1Kb] . Porro nichil adeo deprimit et suffocat penitentie fructum sicut opum affluentia et eminentia dignitatum. Quis enim magis indiget remedio penitentie quam diues, qui semper penitenda committit, et de salute animarum uix aut nunquam cogitans, semper curam carnis in desideriis agit? Sterilem pascit, nec uidue benefacit. Cumque licentie frena laxauerit, et in omnem impetum uoluntatis, et in bonis deduxerit dies suos, in momento ad inferna descendit. Adde quod Dominus terribilis in consiliis super filios hominum [25 1Kb] , pauperem  iugiter examinat in purgatorio paupertatis; diuitem uero, quem ad supplicia reseruat eterna, quasi aquam diffundit in omnes concupiscentias uite huius, ut in omni suo stercore computrescat. Misereamur, inquit, impio, et non discet facere iustitiam [26 1Kb] . Ideoque periculosior est in diuitibus penitentie dilatio, quia, preter moriendi genus publicum, frequenter est eis mortis occasio, gladius, aut uenenum. Tanto itaque deberet esse paratior anima diuitis, quanto periculosior, et multiplicior  eidem imminet causa mortis. Ethnicus dicit:

Ad generum Cereris, sine cede et uulnere pauci
Descendunt reges, et sicca morte tyranni [27 1Kb] .
Relege annales, et reuolue historias, regesque paucos inuenies, qui morte communi decesserint. In primis occurrit tibi rex Saul, rex Ela filius Baasa, quem occidit Zamri seruus eius, et regnauit pro eo [28 1Kb] . Sed et Zamri cum domo regia se succendit [29 1Kb] . Azel strangulauit regem Benadab, et eidem in regno successit [30 1Kb] . Rex Ioas a duobus seruis suis occisus est [31 1Kb] . Sellum filius Iabes percussit Zacariam regem Isrel, et regnauit pro eo [32 1Kb] , Manahen filius Gadi percussit Sellum in Samaria, et regni gubernaculum occupauit [33 1Kb] . Filius Manahen a Phacee filio Romelie interfectus est [34 1Kb] . Ose uero filius  Ela interfecit Phacee, et pro eo regnauit [35 1Kb] . Rex Amon a duobus seruis, rex Iosias filius Amon a sagittariis, Ioachim rex filius Iosie a Nabuchodonosor interemptus est [36 1Kb] . Sedechias ab eodem orbatus est oculis, et tandem morte turpissima condemnatus [37 1Kb] .

Si principum Romanorum gesta recenseas, quia forte onerosum est tibi audire de regibus Iudeorum: incipe a Iulio Cesare, qui primus imperatoris nomen, et officium usurpauit, quem Brutus, et Cassius occiderunt. Cui Antonius uolens succedere, occisus est a se ipso. Claudius Cesar a Caio Caligula, Caius a suis pretorianis, Otho manu propria, uitellius aliena; Domitianus, qui beatum Ioannem  damnauit, et in Pathmos insulam relegauit, a senatu damnatus est, et in palatiolo suo interfectus. Aurelius Commodus, supra modum libidinosus, in domo uestali strangulatus interiit. Huius successorem Aelium Pertinacem Iulianus occidit. Idem Iulianus apud Pontem Miluium occisus est. Aurelius uero Antoninus eius successor apud Aedissam gladio cecidit. Macer uero Macrinus succedens Antonino in tumultu militari animam gladio exhalauit. Marcus Aurelius huic successit, et cum matre sua gladio cecidit. Marco successit Alexander, Alexandro Maximus, Iulianus Maximo; Iuliano Gordianus, et istorum trium quilibet gladio uitam terminauit. Philippus, qui primus inter imperatores Christi fidem suscepit, cum Philippo filio suo, qui cum eo  regnabat, a Decio fraudulenter cesus interiit. Successorem eius Decium cum filio suo, qui imperabat cum patre suo, barbari occiderunt. Huic Gallus, et filius Galli uolusianus successerunt, et ambo gladio ceciderunt. His successit ualerianus, qui beatum Sixtum et beatum Laurentium martyres fecit. Hic a Sapore Persarum rege captus, et perpetua seruitute damnatus, morte uilissima diem suum clausit. Post hunc Quintillus imperator occisus est. Aurelius a Deo percussus Probus militari  tumultu interemptus. uarius Apri soceri sui fraude cesus, Diocletianus ab imperiali dignitate depositus, Iulianus Apostata beati Mercurii lancea celitus interfectus est [38 1Kb] . ualens beati Ambrosii persecutor, a Gothis in casa, qua se meticulose absconderat, est combustus. Tales sunt exitus diuitum, et magnatum. Unde, ualerio Maximo teste [39 1Kb] , desiderabilior debet esse diuiti certitudo mortis, quam inter uarios, et terribiles uite casus pendere ad ambiguum imminentis exitii. Omissis igitur diuitibus, quia sermo meus non capitur in eis; conuertar ad pauperes. Utinam uoluntaria oris mei beneplacita faciat Dominus [40 1Kb] , ut sit Spiritus Domini super me ad euangelizandum pauperibus [41 1Kb] , et que tam mihi quam eis expediunt ad salutem, parare  uelit in dulcedine sua pauperi Deus [42 1Kb] . Currant igitur pauperes, quoniam ipsorum est regnum celorum [43 1Kb] . Exspectant eos angeli, imo Dominus angelorum. Nondum impleta est domus: adhuc exspectantur, de quibus nuptie repleantur. Curramus, fratres, sed sic, ut apprehendamus. Redimamus tempus, quia dies mali sunt [44 1Kb] . Regnum celorum nobis offertur. Nolite confidere in principibus [45 1Kb] . Sequimini consilium Altissimi, nec principum consilia uos seducant. Reprobat Dominus consilia principum; consilium autem Domini manet in eternum [46 1Kb] . Operabitur in nobis uelle, et perficere pro bona uoluntate [47 1Kb] . Nec labor uie nos deterreat; nam qui fingit laborem in precepto [48 1Kb] , quietem et uitam eternam nobis preparat in labore. Mittimur a Domino,  ut pro ipso legatione fungamur. Non detrectemus mandatum Domini cum Iona [49 1Kb] , ne in mare mergamur et absorbeamur a ceto. Nemini, queso, difficilis uideatur huius peregrinationis assumptio. Si fortis est, animo patriam deserens a patria non recedit:

Omne solum forti patria est, ut piscibus equor,
   Ut uolucri uacuo quidquid in orbe patet [50 1Kb] .
Abraham de terra, et de cognatione sua egreditur, ut in gentibus crescat [51 1Kb] . Iacob sue terram natiuitatis egrediens, et Iordanem in baculo transiens cum duabus turmis reuertitur [52 1Kb] . Ioseph, uenditus a fratribus suis, Aegypto preficitur [53 1Kb] . Moyses a parentibus expositus, a filia Pharaonis in filium  adoptatur [54 1Kb] . Rapiamus per uiolentiam celum, nam a diebus Ioannis Baptiste regnum celorum uim patitur [55 1Kb] . Et que maior uis est, quam per penitentiam acquirere, quod nobis per naturam nostram, et per Dei iustitiam denegatur? Faciant alii diuitias, et non in iudicio spolient uiduas et pauperes depredentur. Nonne, queso, isti ante oculos Patris immolaturi sunt Filium, quoties de substantia indigentium oblationem facient ante faciem patris pauperum,  et iudicis uiduarum [55* 1Kb] ? Sane Deo abominabilis est oblatio de rapina, sicut ipse dicit: Ego Dominus diligens iudicium, et odio habens rapinam in holocausto [56 1Kb] . Hinc est quod griphes, halieetus, uultur, et miluus, et cetere predatorie aues, nunquam in sacrificio Domini acceptantur [57 1Kb] . Procedere non decebat ab iniuriis, aut rapinis huius peregrinationis initium. Salomon dicit: Initium uie bone facere iustitiam, accepta est autem Deo magis quam immolare hostias [58 1Kb] . uereor ne quandoque preda sint, quos nunc delectat uiolenta predatio. uerbum Isaie est: Tu, qui predaris, scito quia predaberis [59 1Kb] . O pecunie amor, o tinea cordium, rubigo mentium, languor pessimus animarum, uirtutum subuersio, genimen uitiorum, uertens dilectionem  in odium, et Dei gratiam in contemptum. Quomodo diuitum corda excecas, ut quanto amplius habeant, tanto minus habere se credant? Porro, cui Christus sufficit, nichil deficit, cui offertur portio in terra uiuentium, contemnenda est possessio terrenorum. Si diues indigentiam timet, pauper, queso, non timeat. Scriptum est: Quod timet impius, accidet ei [60 1Kb] ; et qui timet pruinam, ueniet super eum nix [61 1Kb] . Ecce peccatores et abundantes in seculo, obtinuerunt diuitias [62 1Kb] , et tamen de illis frequenter auditur: Diuites eguerunt, et esurierunt; inquirentes autem Dominum non minuentur omni bono [63 1Kb] . Certe non est ignobilis apud Deum titulus paupertatis. Sola illa paupertas Deo displicet,  que cum rancore et murmure sustinetur, sicut Sapiens dicit: Nequissima paupertas est in ore impii [64 1Kb] . Frequens experientia docet quod non in pecuniis, nec in multitudine armatorum, nec in uirtute pugnantium datur uictoria Christi militibus, sed in uirtute Domini uirtutum. Dominus enim fortitudo plebis sue est [65 1Kb] . Dominus fortis, Dominus potens in prelio [66 1Kb] , de quo scriptum est: Gloria uirtutis eorum tu es [67 1Kb] . Utinam nunquam fuisset hec pecunia, que nec felices exitus habitura est, et per quam mille animarum salus uel dilata est, uel ablata. Non est uenalis Dominus, ut possit emi pecuniis, sed nos uenales sumus, et uenundati sub peccato. His equidem qui pro Christi hereditate laboraturi sunt, et nolunt hereditari in terra, paratur  eterna in celis hereditas. Nam, cum dederit dilectis suis somnum, ecce hereditas Domini [68 1Kb] , isti audituri sunt: uos estis, qui permansistis mecum in tentationibus meis [69 1Kb] ; non dicetur, qui pecunias collegistis. Attendit Dominus, non quantum, sed ex quanto quis offerat. Nam, sicut in Ecclesiastico legitur: Substantia hominis secundum cor eius [70 1Kb] , acceptior Domino fuit oblatio uidue, quam magnatum. Unusquisque, ait Dominus, ex eo quo abundauit,  misit in gazophylacium; hec autem omnia que habuit, totum uictum suum, misit in gazophylacium [71 1Kb] . Bonorum nostrorum non indiget Dominus, nec uincit in multitudine, sed in paucis. Cum a principibus sacerdotum, et a populo Iudeorum Christus quereretur ad mortem, et de emendis gladiis ageretur, uoluit duobus gladiis contentos esse duodecim [72 1Kb] . Arma Alexandri, et Cesaris hodie celebri opinione transcendit unicus ille gladius Petri, quo serui auriculam amputauit [73 1Kb] , sicut quidam sapiens dicit: Bellorum euentus non est in numero uel audacia robustorum, sed in eius beneplacito, qui pro sue uoluntatis arbitrio uniuersa disponit. Nunquid filii Isrel possederunt in gladio suo terram [74 1Kb] ? Quomodo persequebatur unus mille, et duo fugabant decem  millia [75 1Kb] ? Nonne ideo, quia Dominus uendidit eos, et Dominus conclusit eos? Ille, qui in celis habitat, et humilia respicit [76 1Kb] , qui uocat ea que non sunt, tanquam ea que sunt [76* 1Kb] , qui abiecta elegit, ut fortia confundat [77 1Kb] , terram illam, quandoque per pedissequos prouinciarum, quandoque per manum femineam a grauissimis exactorum persecutionibus liberauit. Unde uerisimile nunc uidetur quod, reprobatis magnatibus terre, quibus Dominus titulos huius peregrinationis obtulerat, uiros fame humilioris elegit, quibus, in contumeliam potentum, huius uite triumphales euentus, totiusque negotii gloriam reseruauit. Romanorum imperator, et rex Francorum, qui uotum huius uie quandoque professi  sunt, si in electa paucitate, et humilitate deuota, non in multitudine graui et indisciplinata processissent, euacuassent exactoris iugum, et pacem in terra perpetuam confirmassent. Quod si principes  nostri, forte prudentie altioris usi consilio, uiam hanc tandiu differre decreuerant, quare, queso, non elegerunt uiros prudentes, et strenuos, qui preirent, qui uictualia congregarent, qui tentarent pericula, qui pararent transitus, qui uires hostium explorarent? sane unusquisque abundat in sensu suo, sed sciant uniuersi et singuli, quod cuius uia accepta est a Domino, et ipse diriget gressus eius. Nam de tali scriptum est: Gressus hominis a Deo dirigetur, et uiam eius uolet [78 1Kb] . Ille autem, qui est uia, ueritas, et uita [79 1Kb] , nostros signatos reducat, ab errore et inuio, in uiam ueritatis et uite. Liberet terram, quam elegit in habitationem sibi [79* 1Kb] , quam inhabitando quasi alterum celum fecit, quam suis miraculis illustrauit, suis initiauit sacramentis, sua  instituit predicatione, suo tandem sanguine rubricauit; quam beate resurrectionis et ascensionis sue magnificentia gloriosam, non solum toti mundo pretulit; sed per eam totum sibi mundum mirabiliter et misericorditer acquisiuit. Transeat, Iesu Christe, ira in gratiam, tempestas in auram, iudicium in dispensationem, uexatio in refrigerium, percussio in medelam, licet sis Deus ultionum Dominus [80 1Kb] , tamen homo es, fraterque noster, et pater misericordiarum. uerba tua sunt: Ego occidam, et ego uiuere faciam; percutiam et sanabo [81 1Kb] . Da secundum diuitias illius exuberantissime caritatis, in qua nos redemisti, ut post terribilia tue discipline flagella, sub tua miseratione respiret populus  acquisitionis. Moueat te gemitus compeditorum [81* 1Kb] , aut iuxta uerbum Moysi: Ulciscere sanguinem seruorum tuorum, et propitius esto terre populi tui [82 1Kb] .





INSTRUCTIO FIDEI CATHOLICAE AB ALEXANDRO III PONTIFICE ROMANO, AD SOLDANUM ICONII MISSA. 

 ALEXANDER episcopus, seruus seruorum Dei, soldano Iconii, ueritatem agnoscere, et agnitam custodire.

 Ex litteris tuis, et nuntiorum tuorum fideli relatione cognouimus, quod in uotis habeas ad Christum conuerti; cumque iam receperis, ut audiuimus, Pentateuchum Moysi, prophetiam Isaie et Ieremie, Pauli etiam Epistolas, atque Ioannis Euangelium et Matthei, postulas tibi mitti uirum aliquem orthodoxum, per quem in lege Christi, quasi uice nostra, plenius instruaris. Nos autem petitioni tue plurimum in Domino commendabili grato concurrentes  assensu, tales excellentie tue procurabimus destinare, qui apud te in doctrina sana et salutaribus  monitis, uices apostolice auctoritatis suppleant; quorum etiam mores et merita ab honestate et munditia eruditionis euangelice non discordent. Quoniam uero nostre fidei seriem et tenorem litteris tibi supplicas aperiri, nos tuis congratulantes desideriis illam sub quodam compendio, et quasi digito tenus intimamus. Illud igitur pie credas et fideliter teneas, quod unus est Deus, sic tamen ut in assignatione Deitatis sit unitas in substantia et Trinitas in personis. Est enim Deus Pater, Deus  Filius, et Deus Spiritus sanctus; sed Pater, et Filius, et Spiritus sanctus unum sunt. Est autem ea discretio in personis, ut nec Pater sit Filius, nec Filius sit Spiritus sanctus, nec Spiritus sanctus sit Pater aut Filius. Res quidem difficilis est intellectu, et aciem rationis humane transcendit, sed tanto elegantius habet fidei meritum, quanto difficilior est ad credendum. Porro, licet nichil inuenire possimus, quod expressam habeat unitatis, que in Deo est, et summe Trinitatis imaginem, nec uerba etiam inueniantur, quibus possimus de summa illa essentia digne loqui; quod possumus tamen facimus, et quasi balbutientes per uerba rebus accommodata transitoriis rem tibi ineffabilem aperimus. Paulus apostolus dicit, quia inuisibilia Dei per ea que facta  sunt intellecta conspiciuntur, sempiterna quoque uirtus eius et diuinitas [83 1Kb] . uide ergo mentem hominis, corpusque solare considera, et uidebis qualitercunque, licet tenuiter, et quasi oculo conniuenti quamdam similitudinem Trinitatis. Est in mente hominis intelligentia, memoria et uoluntas. Mentem autem uocamus memoriam, mentem dicimus intelligentiam, mentem dicimus uoluntatem. Memoria, intelligentia et uoluntas sunt una mens; sed nec memoria est intelligentia, uel uoluntas. In eodem corpore solis radium uideo, sentio calorem et agnosco splendorem. Hec tria unius essentie sunt, nullum tamen eorum est alterum.

Sic et in illa ineffabili et incircumscriptibili  gloria Deitatis est Filius a Patre, et Spiritus sanctus ab utroque. Cumque Pater, et Filius, et Spiritus sanctus eiusdem substantie, eiusdem potentie et glorie sint, non sunt tamen tres dii, sed in tribus personis sunt una substantia, et unius potentie, et in una substantia tres persone. Hec fidei nostre professio, non tantum a Christo et eius sequacibus traxit exordium, sed a Moyse et patriarchis atque prophetis suum habuit fundamentum.

In libro Moysi diuine essentie unitas declaratur, ubi dicitur: Audi, Isrel. Dominus Deus tuus Deus unus est [84 1Kb] . Et iterum: Ego sum Dominus Deus tuus qui eduxi te de terra Aegypti; non erunt tibi dii alieni preter me [85 1Kb] . Pluralitatem uero personarum ibi  patenter insinuat, ubi dicit: Faciamus hominem ad imaginem et similitudinem nostram [86 1Kb] . Cum enim uerbum sit Filius Dei, sicut Ioannes, cuius Euangelium recipis, protestatur dicens: In principio erat uerbum, et uerbum erat apud Deum, et Deus erat uerbum: Hoc erat in principio apud Deum: Omnia per ipsum facta sunt, et sine ipso factum est nichil [87 1Kb] , uides quod ad Filium et Spiritum sanctum Patris sermo dirigitur, cum hec duo pluraliter dicat, faciamus et nostram. Per uerbum enim et Spiritum  sanctum Dominus Deus operatus est uniuersa. Sicut Dauid propheta commemorat: uerbo Domini celi firmati sunt, et spiritu oris eius omnis uirtus eorum [88 1Kb] . Idem etiam propheta mysterium Trinitatis eleganter insinuat, ubi ter hoc nomen, Deus, in eodem uersiculo repetit et inculcat dicens: Benedicat nos Deus, Deus noster, benedicat nos Deus, et metuant eum omnes fines terre [89 1Kb] . Prenominatus Ioannes in Epistola sua canonica dicit: Tres sunt, qui testimonium dant in celo: Pater, uerbum, et Spiritus sanctus, et hi tres unum sunt [90 1Kb] . Isaias etiam propheta, quem recipis, se audisse testatur seraphim clamantia; Sanctus, sanctus, sanctus Dominus Deus Sabaoth [91 1Kb] . Quare tertio replicat, sanctus, nisi ut in Domino Deo exercituum Trinitatem insinuet personarum?  Est itaque in summa ac beatissima Trinitate Pater, qui Filium genuit, Filius qui genitus est a Patre, Spiritus sanctus, qui progreditur ab utroque. Nec in illa genitura uel processione damnum refectionis, uel imminutionis passa est in Patre uel Filio diuina substantia. Sicut enim lumen a lumine sumitur, sine imminutione luminis, a quo sumitur, sic equalis a Patre genitus est Filius, et utrique cequalis procedit ab utroque Spiritus sanctus. Modum tamen geniture, aut processionis huius humana ratio non attingit. Unde cum Isaie de filii generatione constaret, modum tamen generationis inenarrabilem esse sciens: Generationem, inquit, eius quis enarrabit [92 1Kb] ? Dauid propheta in  persona Filii de hac generatione sic loquitur: Dominus dixit ad me: Filius meus es tu, ego hodie genui te [93 1Kb] . Filius etiam Dauid Salomon, quem Deus scientia et intellectu mirabiliter illustrauit, in persona Christi, qui est, sicut Paulus dicit, Dei uirtus et Dei sapientia [94 1Kb] , in libro Sapientie, si tamen eum recipis, ita dicit: Dominus possedit me in initio uiarum suarum ab eterno, ordinata sum antequam terra fieret, antequam quidquam faceret; necdum erant abyssi, et ego concepta eram. Quando preparabat celos aderam, quando appendebat fundamenta terre, cum eo eram cuncta disponens [95 1Kb] . Apostolus etiam Paulus Spiritui sancto, imo toti Trinitati testimonium perhibet dicens: Misit Deus spiritum sui Filii in corda nostra [96 1Kb] . Et alibi: Si  spiritus eius, qui Iesum suscitauit, habitat in uobis, uiuificabit et mortalia corpora uestra, propter inhabitantem spiritum eius in uobis [97 1Kb] . Si Christi testimonium de unitate essentie et personarum Trinitate desideras, ipse in Euangelio dicit: Ego et Pater unum sumus [98 1Kb] . Christus etiam discipulis suis dicit: Ite, baptizate omnes gentes in nomine Patris, et Filii, et Spiritus sancti [99 1Kb] . Cum igitur homo perdidisset propter inobedientiam paradisum, et infernales miserias perpetuo meruisset, missus est a Patre  Filius; dignumque fuit ut mitteretur Filius, et non Pater. Cum enim a nullo esset Pater, et Filius ab aliquo, erat conuenientius ut haberet in tempore matrem, qui ab eterno habuerat Patrem. Cum enim scriptum esset in Psalmo Dauid: Non est qui redimat, neque qui saluum faciat [100 1Kb] ; Non est qui faciat bonum, non est usque ad unum [1 1Kb] ; non est qui det placationem pro anima sua, nedum pro aliena [2 1Kb] : missus est a Deo Patre Filius, ut homo pro homine moreretur, et pro homine captiuo tributum mortis tanquam homo exsolueret, eumque tanquam Deus celesti potestate redimeret. Eius aduentum desiderauerant patriarche, predixerant prophete, atque illius dilationem impatientius sustinentes querela continua dicebant: Quando ueniet?  quando uidebimus? Da, Domine, mercedem sustinentibus te, ut prophete tui fideles inueniantur [3 1Kb] . Utinam, dicit Isaias, Domine, disrumperes celos, et uenires [4 1Kb] . Et Dauid: Domine, inclina celos tuos, et descende [5 1Kb] . Sed et, teste Isaia, angeli pacis pre dilatione nostre salutis amare flebant [6 1Kb] . Idem uero Isaias de Christi natiuitate manifestius loquens: Ecce, inquit, uirgo concipiet, et pariet filium, et uocabitur nomen eius Emmanuel [7 1Kb] . Cum autem Maria de Iesse originem traxerit, idem propheta natiuitatem Marie, et per Mariam Christi, atque plenitudinem gratie spiritualis in Christo manifeste declarat dicens: Egredietur uirga de radice Iesse, et flos de radice eius ascendet, et requiescet super eum Spiritus  Domini, spiritus sapientie et intellectus, spiritus consilii et fortitudinis, spiritus scientie et pietatis, et replebit eum spiritus timoris Domini [8 1Kb] . Natus est itaque Filius Dei de uirgine incorrupta, sicut plasmatus est primus Adam de terra uirgine et inuiolata, Spiritu sancto in ea operante, nostreque salutis negotium ineffabiliter procurante. Abyssus enim inscrustabilis est incarnationis Dominice sacramentum. Plurima tamen antiquis patribus acciderunt, in quibus huius natiuitatis figura precessit. Quod enim uellus Gedeonis rore celi complutum est, cum area circumquaque arida remaneret [9 1Kb] , ros Spiritus sancti designatur in uirgine, que ad hoc propter humilitatem suam specialiter et singulariter est a Domino preelecta. Cui Psalmista  concordat dicens: Descendet sicut pluuia in uellus [10 1Kb] . Quod Moysi ignis in rubo apparuit [11 1Kb] , et non est rubus corruptus igne, uirginitatis integritas in Maria monstratur. Quod uirgis aliarum tribuum remanentibus siccis, uirga Aaron, de cuius stirpe uirgo beatissima traxit originem, fronduit et floruit [12 1Kb] , florem de uirga Iesse, quem uaticinauerat Isaias, partum scilicet incorrupte uirginis indicauit. Cum inimici Dei essemus, per aduentum Christi reconciliati sumus [13 1Kb] , sicut propheta predixerat:  Et pax, inquit, erit in terra cum uenerit [14 1Kb] . Ideoque angeli in ipsius natiuitate gloriose pacis canticum cecinerunt: Gloria in excelsis Deo, et in terra pax hominibus bone uoluntatis [15 1Kb] . Noua etiam stella magis apparuit: atque historiarum testimonio Rome fons olei de terra fluxit in Tiberim. Templum etiam olim Rome conditum, quod idola non ruiturum predixerant, donec uirgo pareret, eadem nocte funditus corruit [16 1Kb] . Probatica quoque piscina que Hierosolymis erat, ad aduentum angeli moueri, et sanitates conferre tunc cepit [17 1Kb] . uehementissime nobis nocuit uetus Adam, sed plus profuit nouus. Amplius nobis contulit huius humilitas, quam superbia istius abstulerat.

Nam, Paulo apostolo teste, non sicut delictum,  ita et donum [18 1Kb] ; damni enim estimationem beneficii magnitudo transcendit. Quem prius habuimus terribilem Dominum et iudicem, nunc habemus humilem fratrem et proximum. Christus itaque cursum nostre mortalitatis transigens in fame et siti, in lassitudine et dolore, et in uniuersis miseriis huius uite, demum traditus a discipulo, et tanquam uile mancipium uenditus, flagellatus, consputus, spinis coronatus, illusus, clauis affixus stipiti, et morte turpissima condemnatus, que non rapuit, soluit, et sponte morti se offerens omnia in humilitate sustinuit, sicut Isaias aliquando predixit: In humilitate, inquit, iudicium eius sublatum est. Sicut agnus ad occisionem ductus est, et sicut ouis coram tondente se,  sic non aperuit os suum [19 1Kb] . Qui ergo puerulus a iusto Simeone semel oblatus fuerat in templo [20 1Kb] , in uespera legis et fine ceremoniarum pro redemptione nostra in cruce manus suas leuauit ad Patrem, iuxta illud Dauidicum: Eleuatio manuum mearum sacrificium uespertinum [21 1Kb] . Sic reatus, quem Adam per superbiam ligni delectatione contraxerat, mortis amaritudine per humilitatem Christi sublatus est, fusoque sanguine sine culpa, omnium culparum chirographa sunt deleta. Alium siquidem redemptionis modum poterat Dominus procurasse, sed nullus sue benignitati nostreque saluti congruentior occurrebat. Cum enim homo iuxta sue preuaricationis exigentiam captus a diabolo teneretur, postulabat iustitia ut non eriperetur per uiolentiam, sed qui per  superbiam lapsus est, sua, si posset, sed quia sua non poterat, aliena saltem humilitate resurgeret. Ita Christus innocens, quem agnus paschalis in lege significauerat, se pro nobis hostiam obtulit salutarem. Cumque lex Moysi capram uel ouem constituisset pretium ad redemptionem hominis a peccato [22 1Kb] , Christus, per quem gratia et ueritas facta est [23 1Kb] , attendens umbratiles legis ceremonias non sufficere ad salutem, hominisque estimationem pluris faciens quam sanguinem ouis, hirci, aut uituli,  sanguinem et mortem suam pro nostra salute obtulit, et sic semel introiuit in sancta summus et uerus pontifex eterna redemptione inuenta [24 1Kb] . Aperuit itaque librum, et soluit signacula eius Leo fortis de tribu Iuda [25 1Kb] , et quod hostie legales non potuerunt, gladium amouit uersatilem, et paradisi, qui in omnibus antiquis clausus fuerat, reserauit ingressum [26 1Kb] . Sic enim olim in morte summi pontificis solebat his qui ad ciuitates refugii confugerant, securus ad propria reditus indulgeri [27 1Kb] . Olim consueuerat homo causari, et dicere: Cur exigit a me Dominus amplius, quam a ceteris creaturis? quid pro me fecit? quid pro me laborauit? Dixit, et factus sum; sicut iumenta, et arbores, et cetera uniuersa, sic sue potentie nutu, soloque iussionis arbitrio me creauit. Sed iam  obstructum est os loquentium iniqua [28 1Kb] . Nam homini dissimulare non licet quanta pro eo Dominus fecerit, qui, ut seruum redimeret, proprio Filio non pepercit [28* 1Kb] . Porro in redemptione hominis laborem et dolorem inuenit, quia famem, sitim, fatigationem, insidias, opprobria, flagella, coronam spineam, clauos et lanceam, ignominiam crucis et mortis angustiam pro nostra impietate et pro sua pietate, pro nostra necessitate et pro sua humilitate sustinuit. Nonne ergo Deo subiecta erit anima mea [29 1Kb] ? nonne omnia ossa mea dicent: Domine, quis similis tibi [30 1Kb] , ut non cesset de cetero ab ore et corde meo gratiarum actio et uox laudis? Quomodo potuit sapientia Dei mecum misericordius agere, aut me ad ipsum diligendum  dulcius et efficacius inuitare? Preterea iustorum anime, que quantum ad prerogatiuam originis, non multum a celestium spirituum dignitate degenerant, omnes ad inferos descendebant: decebatque, ut Deus quandoque memor sue imaginis esset, atque, iuxta suorum preconia prophetarum de animabus electis, iacturam casus angelici repararet. Sic in hac nostre salutis dispensatione dilectio Christi nobis medullitus intimata est qui, cum in lege Moysi nobis dilectionem Dei et proximi dederit in mandatis, eamdem in schola euangelice discipline frequentius et fortius uerbis, et tandem exhibitione operis inculcauit. Maiorem enim caritatem nemo habet, quam ut animam suam ponat quis pro amicis suis [31 1Kb] . Dedit itaque materiam diligendi se, qui in  suis dilectionibus nos preuenit; nec aliud a nobis exigit, nisi ut ipsum diligamus ex corde. Sane inhumanus est et crudelis, qui misericordiam eius non recolit, qui Dominum tam clementem ex affectu non diligit, qui se pro eo, si opus est, mortis periculo desiderabiliter non exponit. Christus autem mortuus et sepultus tertia die resurgens a mortuis, sicut discipulis uiuendo predixerat, eisdem postea frequenter apparuit, et cum ipsis loquens et comedens, ostensis uulneribus manuum, pedum ac lateris, a cordibus quorumdam, qui adhuc hesitabant in fide, ostensione uulnerum, uulnus dubitationis  amouit. Quadraginta itaque diebus cum eis uisibiliter conuersatus [32 1Kb] , eisdem comitantibus, uenit in montem Oliueti; et uidentibus illis, eleuatus est, et ascendit ad Patrem; ubi eum esse in Patris dextera credimus, atque in communi resurrectione ipsum uiuorum et mortuorum iudicem exspectamus. Ut igitur Dominus noster iehsu Christus uoluit et debuit ad horam mori, quia homo, potuit et debuit post mortem resurgere; ut qui hominem superauerat diabolus, ab homine superaretur et superatus confunderetur. Erubescant infideles et preuaricatores, qui inordinate in hec prorumpunt deliramenta: Si Christus Deus fuit, quomodo potuit mori! si homo, quomodo resurgere? Fuit nempe Deus et homo: quia homo, debuit mori; quia Deus, potuit resurgere.  Utile quoque nobis fuit, quod sub iniquo iudice sponte mori dignabatur, ualuit et uoluit resurgendo mortem superare. Et sicut diabolus per suos ministros in Dominum suum manus ausu temerario iniecit uiolentas, ita iuste ac iudicialiter dominium et tyrannidem, quam in hominem exercuerat, amisit in eternum; et hoc modo competenti, qui hominem uicerat, ab homine uincebatur, et qui in ligno superauerat, in ligno scilicet crucis, potenter et prudenter superatus fuit a Deo et homine Christo Iesu; ut quasi frater ab homine amaretur et quasi Deus timeretur. Ceterum, necessarium fuit ut ille idem, qui nos creauit, nos recrearet; et qui nos fecit, redimendo reficeret,  ac perditos repararet, ne unum Deum tanquam Creatorem obligaremur adorare, et alium redemptorem uenerari teneremur, et ita duobus dominis famulari. Et quod Filius, non Pater, non Spiritus sanctus, incarnaretur, necesse fuit et conueniens, quia Filio assimilari presumpsit homo, scilicet Adam, aspirans et uolens scire bonum et malum, ut Deus [33 1Kb] . uidebatur igitur Filius esse in causa sicut sanctitas Abel inuidie Cain, et sic mortis ipsius [34 1Kb] . Dixit igitur filius noster, quasi Ionas, cum ait: Ego sum qui peccaui, proiicite me in mare [35 1Kb] ; non sufficit exile sacrificium et holocaustum, ad tanti sceleris, quod patrauerat homo, expiationem. Ecce uenio, ego ipse uenio, quia in capite libri scriptum est de me, ut facerem uoluntatem tuam [36 1Kb] ; ecce adsum  immolandus.

Iterum, si tantum negotium, scilicet hominis redemptio, angelo committeretur, non esset tutum; quia in Lucifero superbia angelum reddidit infamem et suspectum. Si homini, non foret similiter securum, cum primum hominem, scilicet Adam, inobedientia culpabilem merito condemnauit. Angelus insufficiens, homo deficiens: unus imbellis, alter imbecillis. Conuenienter igitur procuratum est, ut homo hominem, adiutus numinis adminiculo, a diaboli faucibus liberaret, ne tam arduum, tam nobile commercium uacillaret, imo potius irrefragabilius finem  prosperum sortiretur: et ordo angelicus, qui per lapsum Luciferi et suorum complicum fuerat mutilatus, feliciter restauraretur Magna igitur, et omni laude dignissima fuit mater et uirgo Maria beatissima, que tantum Dei et hominis mundo edidit mediatorem, et nostrum parere meruit Saluatorem; que inter omnes, quas mundus habuit, mulieres, nec primam, nec similem meruit, nec sequentem habere. Concepit nempe sine pudore, peperit sine dolore, et hinc migrauit sine corruptione, iuxta uerbum angeli, imo Dei per angelum, ut plena, non semiplena gratie esse probaretur [37 1Kb] ; et Deus Filius eius, antiquum quod pridem docuit mandatum, fideliter adimpleret, uidelicet patrem et matrem honore preuenire; et ne caro Christi uirginea, que  de carne matris uirginis assumpta fuerat, a tota discreparet. A predictis igitur Christiane fidei capitibus  uenerabile surgit in celsa culmina fundamentum. Hec est catholice religionis scala, per quam homini datur ascendere ad eterne patriam claritatis. Si ergo habes in desiderio de tenebris prodire in lucem, et amplecti saluberrimam Christi legem, Christiane conuersationis primitias baptismali lauacro necesse est consecrari, quatenus deposita in aquis regenerationis peccati uetustate, in nouam anime innocentiam, et uite infantiam renascaris, ut illius glorie celestis particeps efficiaris, quam auris non audiuit, nec oculus uidit, nec in cor hominis ascendit [38 1Kb] ; tam copiosa, ut non possit annullari; magna, ut non possit comprehendi; multa, ut non possit numerari; pretiosa, ut non possit estimari; diuturna, ut non possit terminari, quam repromisit  Deus diligentibus se [38* 1Kb] , et sua sequentibus uestigia pedetentim. uale, et uiue, et uiuat in te Christus.





LIBER DE CONFESSIONE SACRAMENTALI.

 Rogasti me, ut tibi aliquid de uirtute confessionis recisiore stylo in schedulis, sicut soleo, exararem. Sic aquam postulat fons a riuo, magister a discipulo scientiam, contemplatiuus ab actiuo, ab archidiacono presul, spiritualis a carnali, sanctus a peccatore, sapiens ab ignaro. Desiderium quidem huius operis in me parturit affectuosa deuotio. Sed,  sicut propheta commemorat, uires non habet parturiens [39 1Kb] . Facio quidem quod possum, et si citra limites facultatis suspendatur affectus, uotis tamen exuberans, et accumulata caritate uoluntas meum suppleat imperfectum. Utar itaque uice cotis, que obtusa est, et tamen ferrum acuit. Et, ut uerbo Sapientis minus sapiens utar, quod sine fictione didici [40 1Kb] , uestre sine inuidia communico sanctitati. Incipio ergo, nichil de spiritu meo prophetans, sed ea que presens tractatus exposcit, sanctorum Patrum auctoritate confirmans. Micas enim collegi, que ceciderunt de mensa dominorum meorum [41 1Kb] ; et cum Ruth Moabitide, in agro Booz spicas coadunaui [42 1Kb] , que manus euaserunt messorum; si forte in earum excussione inueniatur mensura ephi [43 1Kb] ; de  qua in ualle plorationis peregrinantes a Domino confitentes sibi panem conficiant lacrymarum.

Locutus est Dominus ad Moysen, dicens: uir in cuius cute uarius apparuerit color ueniet ad sacerdotem, et se ostendet illi [44 1Kb] . Per quod intelligi datur, quod peccati confessio designati per lepram facienda est sacerdoti. uerbum enim Augustini [45 1Kb] est: Nemo dicat sibi: Occulte confiteor et ago penitentiam  apud Deum. Si enim sufficiens est ista confessio, ergo sine causa date sunt claues Petro. Frustra etiam dictum est: Quodcunque solueris super terram, erit solutum et in celis [46 1Kb] . Omnia sane in confessione lauantur [47 1Kb] ; et sicut corde creditur ad iustitiam, ita oris confessio fit ad salutem [48 1Kb] . Magna est confessionis uirtus: quia, sicut beatus Ambrosius in  libro De paradiso scribit: Confessio lauat animam, confessio aperit paradisum: hec est secunda post naufragium tabula, baptismusque penitentie. Deuota confessio est tanquam potio ualida, scrutans corda et renes, pertingens usque ad diuisionem anime ac spiritus, et exhauriens de medullis anime noxiales affectus. Sicut autem per ingratitudinem peccata redeunt, sic per confessionem opera mortua reuiuiscunt. Unde Augustinus in libro De penitentia [49 1Kb] : Pium est credere ut recepta Dei gratia, que in eo destruit mala priora, etiam remuneret bona, ut cum destruxerit quod suum non inuenit, amet et diligat bonum, quod etiam in peccante plantauit. Apostolus ad Hebreos: Iacientes fundamentum penitentie ab operibus mortuis [50 1Kb] . Opera mortua sunt, que fecimus,  dum in peccato eramus [51 1Kb] . Hec, teste Gregorio, sicut per peccatum irrita fiunt, sic per penitentiam rediuiuunt. Cetera ergo nostre salutis remedia confessio antecedat, ut preoccupemus faciem Domini in confessione [51* 1Kb] sicut scriptum est: Precinite Domino in confessione [52 1Kb] . In huius rei auspicium Iudas, qui interpretatur confitens, siue confessio, in transitu maris Rubri, quodam dignitatis priuilegio, populum  Isrel antecessit [53 1Kb] . Hec est secunda circumcisio, que facta est in Galgala [54 1Kb] , que interpretatur sanctificatio. Confessio enim sanctificatio nostra est; sicque Psalmista commemorat: In exitu Isrel, etc. facta est Iudea sanctificatio eius [55 1Kb] . Tanta est efficacia confitendi, quod si peccator reatum suum confitendo aperit, Deus illud operit, se accusantem excusat, et peccatum suum agnoscenti ignoscit, testimonio Salomonis: Qui abscondit scelera sua, non dirigetur; qui autem confessus fuerit misericordiam consequetur [56 1Kb] . Ex occultatione quidem et oppressione peccati, nascitur quedam lapidea cordis obstinatio, fitque talibus in orationibus suis celum eneum et terra ferrea, ut sint quasi montes Gelbe, super quos nec ros nec pluuia cadit [57 1Kb] , quorum malitia  rorem misericordie, fontem pietatis, et gratie fluenta siccauit. Iratus itaque Dominus dimittit eos post desideria sua, ut eant in adinuentionibus suis [58 1Kb] , sibique iram thesaurizent in die tremendi iudicii [59 1Kb] . Est iterum conscientia miseri quasi fouea ericii et leene, ibique sibi occurrunt demonia, ulule et pilosi, dum apostata spiritus secum ad habitandum in ea septem spiritus nequiores se assumit [60 1Kb] . Infelix homo, quare te abscondis a facie Domini in similitudinem preuaricationis Ade? Quare dissimulas mortiferum uulnus? ulcus praue conscientie, quod nunc pallias, quandoque in multa tui confusione publice reuelabitur, cum in conspectu omnium sanctorum ante tribunal tremendi Iudicis  stabis nudus; nichil enim occultum, quod ibi non reueletur. Tunc hi qui sua scelera suppresserunt, dicent montibus, Cadite super nos, et collibus, Operite nos [61 1Kb] . Manifesta enim erunt occulta cordium, et pre confusione et horrendo diuine maiestatis aspectu uellent, si liceret, fugere, demergi etiam in uoraginis tenebrose abyssum. Filius ergo plorationis eterne, qui nunc Deum despicit consulentem, monentem et misericorditer arguentem, audiet indignantem, ulciscentem, iudicantem terribiliter, et irremediabiliter condemnantem. Saluberrimum est confiteri Domino, quoniam bonus, quoniam in seculum misericordia eius [62 1Kb] . Propterea beatus Iob dicit: Non parcam ori meo, dimittam aduersum me eloquium meum. Loquar in amaritudine anime mee:  dicam Deo: Noli me condemnare [63 1Kb] . Sciebat quod sicut Deus iudex et ultor est culpas suas abscondentium, sic aduocatus est confitentium. Nec melius causam nostram iustificare possumus, quam si accusando et puniendo nos partes iudicis exsequamur. Si nos, inquit Apostolus, diiudicaremus, non utique iudicaremur [64 1Kb] . Summum ergo salutis consilium est humiliari sub potenti manu Dei, et se miserabilem exhibere in oculis misericordie eius, nostram per omnia uoluntatem illius subiicere uoluntati.  Nam et uita in uoluntate eius [65 1Kb] . Salubre est ergo confiteri, quia, teste Hieronymo [66 1Kb] : Nemo sine confessione saluatur. Et notetur quod confessio sine penitentia alia est falsa, ut in Esau et Saul; alia desperata, ut in Cain et Iuda. Salutifera in Petro et Magdalena. Quatuor nimirum solent confessionis gratiam impedire, pudor, timor, spes, desperatio. Qui autem sub istis quatuor lapidibus iacet, quatriduanus est in sepulcro. Nam a mortuo tanquam ab eo qui non est, perit confessio [67 1Kb] . ueniat ergo iehsu misericors et clamet: Lazare, ueni foras [68 1Kb] . Foras uenit, qui per confessionem interiora cordis aperit. Si uero pudor prohibeat confiteri, recolat quomodo libri conscientiarum aperientur coram omnibus in die iudicii cum reuelauerit Dominus  abscondita tenebrarum [69 1Kb] . Et sicut nunc nemo se abscondit a calore eius [70 1Kb] , ita tunc non erit, qui se abscondat a splendore illius. Non ergo pudeat dicere quod non puduit facere; sed utili erubescentia confundatur, ut in splendoribus sanctorum de humilitatis sue merito glorietur. Contra timorem penitentie, que uidetur importabilis, obiicitur gehenne memoria, timor ignis inexstinguibilis, uermis non moriens, fetor mortificans, et dolor, cuius non est intermissio, siue finis. Non uideatur ei grauior breuis curatio quam pena supplicii gehennalis. Horrendum est incidere in manus Dei uiuentis [71 1Kb] . Ideoque pena temporalis transigat cum eterna, et sustineat patienter flagella tortoris. Si autem sperat de longitudine  uite, et de Dei miseratione presumit, attendat quam breuis et incerta sit uita eius, quicunque in Spiritum sanctum peccat, et quantum in eo est, summi Iudicis iustitiam omnia iudicantis euacuat. Existimasti inique quod ero tui similis; arguam te, et statuam contra faciem tuam [72 1Kb] . Qui tales fiunt, non presumant de Dei miseratione, quasi uelit Deus eorum ignorare uersutias, et sub quadam pia dissimulatione transire. Nam propter hoc irritauit impius Deum: dixit enim in corde suo: Non requiret [73 1Kb] . Sed certe requiret Dominus, et retribuet abundanter [74 1Kb] his, quorum non est memor amplius, et ipsi de manu sua repulsi sunt [75 1Kb] . Mentita est namque iniquitas sibi [76 1Kb] , sed damnabit ueritas eternaliter quod mendacium temporaliter occultauit. Sicut scriptum  est: Inimici Domini mentiti sunt ei, et erit tempus eorum in secula [77 1Kb] . Desperatio autem miserum hominem in omne desiderium perniciose precipitat, ut contemnat tremenda iudicia Dei; peccator enim, cum uenerit in profundum malorum, contemnit [78 1Kb] . Huic opponimus, Domine Deus, memoriam abundantie suauitatis tue [79 1Kb] , quam exhibuisti Dauid homicide, adultere, proditori, Marie peccatrici, Petro neganti, Chananee clamanti, latroni seditioso pendenti, ipsis etiam crucifixoribus tuis. Sperent ergo  in te qui nouerunt nomen tuum, quoniam non derelinquis querentes te, Domine [80 1Kb] . Nullus, queso, absorbeatur abundantiore tristitia, quandiu Christus ad indulgentiam se exponit, et de cruce ad amicabiles nos amplexus inuitat.

Est confessio perfectorum qui iam tentationum pericula euaserunt, apud quos non est nisi gratiarum actio et uox laudis. Alia est penitentium confessio, que et Deum iratum placat, et placatum ad beneficia gratie uberioris inuitat. Unde in Cantico Isaie: Confitebor tibi, Domine, quoniam iratus es mihi, conuersus est furor tuus, et consolatus es me [81 1Kb] . Propter triplicem statum, iustorum, penitentium, reproborum, scripta erant in libro, qui Ezechieli [82 1Kb] datus est, carmen, lamentationes, et ue. Carmen  laudantium, lamentationes confitentium, ue illorum qui penitentiam respuunt, quos exspectat damnationis eterne supplicium. O stulti et tardi ad obtinendum misericordiam Dei! Non precipitur uobis maria transfretare. Regnum Dei intra uos est [83 1Kb] , quibus prope est uerbum in ore, uerbum in corde [84 1Kb] , id est contritio cordis et oris confessio; quibus offertur terra uiuentium, et pro nichilo habuerunt terram desiderabilem. Ad confitendum te Dominus exspectat, et iam preparationem cordis tui audiuit auris sua. Dixi, inquit Propheta, confitebor, et tu remisisti impietatem peccati mei [85 1Kb] . Nec tuam solummodo confessionem, sed confitendi desiderium Deus miserando precurrit: prodigum filium redeuntem uidet pater a  longe [86 1Kb] ; atque festinantior est indulgere misero, quam miser indulgentiam postulare. Hieronymus ad Rusticum [87 1Kb] : Dauid a Nathan propheta correptus respondit: Peccaui; statimque audire meruit: Et Dominus peccatum abstulit a te [88 1Kb] . Et idem: Unde scelus commiserunt in morte Nabuthe, Achab et Iezabel [89 1Kb] . Conuersione Achab pena eius differtur in posteros, et Iezabel impenitens presenti iudicio condemnatur [90 1Kb] . Confessionem ergo ne differas; nam nescis quid uentura pariat dies [91 1Kb] . Nescis, si hac ipsa die mors repentina te rapiat, et non sit qui eripiat. Frequens est illud iudicium celestis ire, ut qui non uult penitere quando potest, non possit, quando uoluerit penitere. De his qui penitentiam differunt, donec suis desideriis satientur, scriptum est: ue  pregnantibus et nutrientibus in illa die [92 1Kb] . Dic ergo iniquitates tuas, ut iustificeris. Sicut enim testatur beatus Ambrosius [93 1Kb] : Confessio iustificat, omnesque sordes, quas negligenter uita congessit, euacuat. Ei quoque non timeas confiteri, quem Deus tibi uice sua consiliarium delegauit, testimonio Iob [94 1Kb] : Qui timet pruinam, ueniet super eum nix. Erubesce temporaliter, ne eternaliter erubescas. Si modo confunderis, confusio hec gloriam adducet. Pro confusione  enim hac et rubore, in terra tua duplicia possidebis. Cur timebis in die mala? Nonne melius est audire uocem consilii, quam illius sententie iudicialis exspectare tonitruum: Ite, maledicti, in ignem eternum [95 1Kb] ? Sic autem confessio fiat, ut excurrat per singulas iniquitates, et singulis uulneribus de sacrificio cordis humiliati quasi unguentum ex adipe deuotionis infundat. In sacrificio quidem singula intestina hostie abluuntur [96 1Kb] . Augustinus de penitentia [97 1Kb] : De uniuersis et singulis penitentiam age. Deus septem demonia simul eiecit, simul sanauit surdum et mutum; legionem etiam simul eiecit ab alio, docens quod, etiamsi peccata sint mille, de omnibus tamen oportet penitere. Lauabo, inquit Propheta, per singulas noctes lectum meum lacrymis  meis [98 1Kb] , id est per singulas iniquitates conscientiam meam. Lacryme lauerunt apostasiam Petri. Et si uelis per Noui et ueteris Testamenti [99 1Kb] exempla discurrere, fructum et efficaciam earum non poterit humana ratio estimare. Deducant igitur confitentes quasi torrentem lacrymas, tum angustie, tum doloris.

Nam, si totus eorum sanguis et cerebrum, uniuerseque ossium medulle liquefacte in aquas penitentiales currant et effluant, in diluuio tamen aquarum multarum ad Deum non approximabunt, nisi oculi tui, o bone Iesu, eorum uideant et suppleant imperfectum. Illud autem spem penitentis exhilaret, quod lacryme peccatricis oculos, Christe,  tuos ad lacrymas compulerunt. Confitenti igitur sint lacryme panes die ac nocte [100 1Kb] ; comedat panem doloris, et bibat aquam amaritudinis, si forte respiciat Deus, et in uerbo magni prophete, aque Mara ligni appositione dulcescant. Omnes autem circumstantias peccatorum, is qui confitetur, aperiat: causam, locum, tempus, modum, et quidquid mensuram reatus exaggerat. Sic enim beatus Augustinus in libro De penitentia scribit [1 1Kb] , dicens: Penitens suorum criminum exprimat qualitatem, in loco, in tempore, in perseuerantia, in uarietate persone, ut attendatur excellentia officii sui, turpitudo operis, si in sacro loco, si in die festiuitati uel orationi consecrata, aut ieiunio, quanta tentatione impulsus sit [2 1Kb] . Sunt enim qui ultro se peccato offerunt,  nec exspectans tentationem, sed preueniunt uoluptatem, et omnia faciunt pro recuperanda uita anime, que facerent pro uitanda corporis morte. Et, ut gratia euidentie ponamus huius rei exemplum: qui fornicatur, non solum suam, sed illius animam perimit, quam in consensum et participium sue iniquitatis allexit. Porro anime tertie homicida est, si rogatu eius aliquis mediator illius turpitudinis intercessit. In tua luxuria uili et breui eternum multis  procurasti supplicium, et eis in igne concupiscentie tue ignem perditionis inexstinguibilem succendisti. Cum Dominus sub specie Babylonis dicat de anima peccatrice: Quantum exaltauit se in deliciis suis, tantum date ei tormenta et luctum [3 1Kb] . Tu qui pro tuo proprio et speciali peccato, tam grauia passurus es; quam grauiora pro multorum peccatis exspectas, quorum innocentiam argumentosa libidinis astutia subuertisti. Aliqui eorum forte iam decesserunt, et in inferno positi sunt, ubi mors depascit eos, ubi in fornace gehennalis incendii sulphurea infelices, more feruentium et liquescentium metallorum flamma inexstinguibili cruciantur. Tu uero totius adhuc flamma concupiscentie carnalis ebulliens, contemnis terribilia Dei iudicia, nec tormenta  illorum, nec imminentem tibi diem tue damnationis attendis. Simplicem mulierculam, aut puerum, quod absit! horrenda enim et odibilis Deo abominatio est, blanda et seductoria pollicitatione corrumpens in tui desiderii uoluptate animam, pro qua Christus mortuus est, occidisti. Illud ad cumulum tue perditionis accedit, quod cum factus sis princeps Sodomorum et Gomorre, immunditie tue discipuli post te sedebunt in cathedra pestilentie, serpetque pestis cancerosa in multos, ut ueniat super te omnis sanguis eorum, quos corrupisti sanguine, opere uel exemplo. Sane ideo irremissibilis fuit culpa diaboli, et inuenta est iniquitas eius ad odium, quia in malitia, quam nullo suggerente commisit,  fuit subuersio et ruina multorum. Quis estimare sufficit, quam exsecrabiliter damnabilis sit apud Deum et homines Herodiana crudelitas, que pueros occidit [4 1Kb] ; atque malitia Pharaonis, qui submersit paruulos Hebreorum [5 1Kb] ? Et illi quidem non animarum, sed corporum homicide fuerunt. Quanto igitur detestabilius est, eorum non dicam homicidium, sed parricidium, qui tot innocentum animas occiderunt? Procul dubio, quanto excellentior est anima corpore, tanto infeliciores Pharaone sunt proditores, et damnabiliores Herode. Putas quod dissimulando transeat, et non requirat Deus de manu tua, quod in concupiscentiis et in immunditiis tuis nobilissima eius periit creatura? Nonne hoc est peccatum, quod lex Moysi damnat ad mortem [6 1Kb] ,  lex imperialis gladio ultore persequitur [7 1Kb] ? Deus etiam, qui solet peccatores misericorditer ad penitentiam exspectare, quasi sue bonitatis oblitus, in ultionem tanti criminis de celo pluit ignem sulphureum [8 1Kb] , ut fetorem peccati pene fetor ostenderet, atque etiam cum supplicio temporali cruciatus eterne damnationis inciperet. Turpe reputas, de tam turpi materia loqui: sed turpior est infernus. Si fedus est sermo, fedius est putrescere in peccato. Nunquid audebis facere, et ego illud dicere non audebo?  Testis in celis Deus, etiam conscius in excelsis, quod zelo et sitio salutem anime tue, et tota hec exhortatio mea procedit ex medullis anime et adipe caritatis. Sic ergo confessio fiat, ut etiam in tui accusationem peccati ueniant quecunque uidentur illius accessio uel sequela. uix equidem inuenitur peccatum, quod aliud annexum non habeat. Colligate namque sibi sunt squame Behemoth [9 1Kb] ; una uni coniungitur, et spiraculum uite non incedit per eas. uides quod in homicidiis, periuriis, proditionibus et detractionibus, comessationibus, ebrietatibus, in uerbis turpibus, prauisque consiliis, et in cunctis fere criminibus, nobiscum participio consensus innocentiam alienam trahimus in reatum. Tuam igitur conscientiam solerti reuolue scrutinio, explora  omnes angulos eius, nichilque in ea remaneat indiscussum. Fode parietem, et abominationes conscientie monstruosas reuelabit tibi familiare scrutinium. uenialia non negligas. Qui enim minima contemnit, paulatim defluit, et ad maiora prolabitur [10 1Kb] . Quid autem adeo ueniale est, quod non possit importare timorem, cum de uerbis et cogitationibus otiosis oporteat reddere rationem [11 1Kb] ? uide ergo ne obruaris arena, ne leuia te submergant. Nam et guttule aque, dum in sentinam nauis paulatim et occulte influunt, nauem que procellosos impetus maris antea fortiter sustinuerat, ex improuiso submergunt. Caue igitur ne de radice colubri regulus, et de usu uenialium lethifera consuetudo nascatur.  Teste siquidem Augustino [12 1Kb] , ex quodam contemptu peccatum committunt in Spiritum sanctum, qui negligenter uenialibus assuescunt. Propterea beatus Iob omnia opera sua uerebatur [13 1Kb] . Quis enim confessionis, aut penitentie beneficio seipsum iustificare presumat? Ipse Apostolus de se dicit: Nihil mihi conscius sum, sed non in hoc iustificatus sum [14 1Kb] . Non iustificabitur in conspectu tuo omnis uiuens [15 1Kb] . Ergo non propter meritum meum, sed propter nomen tuum propitiaberis peccato meo: multum est enim [16 1Kb] . Si enim non sunt condigne passiones huius seculi ad futuram gloriam obtinendam [17 1Kb] , quid erit de imperfectis, aut falsis potius penitentiis, quando terribilis et horrendus Iudex ipsas iustitias iudicabit? Peccatum itaque tuum coram te sit semper [18 1Kb] .  Cumque omnia bene feceris, dicas, quia es inutilis seruus [19 1Kb] ; atque iuxta sententiam Salomonis, de indulto et propitiato tibi peccato nunquam sis sine metu [20 1Kb] . Beatus homo qui semper est pauidus [21 1Kb] . Frequenter enim memorie peccata se offerunt, que scopa penitentie uidebatur penitens abstersisse. Putant aliqui sibi sufficere quod aliquandiu a sua turpitudine destiterunt, atque de primitiis arrepte continentie presumentes, ueteres excessus non recolunt, et quasi spatio temporis euanuerint culpe,  uel earum oblitus sit, aut dormiat Deus, putant de omnibus debitis breui penitentie compendio transegisse.

Recole quid Iob ad Dominum dicat: Signasti quasi in sacculo peccata mea [22 1Kb] . Et Dominus in Deuteronomio: Nonne hec condita sunt apud me, et signata in thesauris meis [23 1Kb] ? Non sine dolore cordis acerbissimo et anxia cordis afflictione sanantur que longo usu inolita et intimis animarum medullis infixa sunt; nec horaria et leui contritione redimi possunt quibus mors eterna debetur.

Quis scit utrum sit dignus amore an odio [24 1Kb] ? Conscientia hominis est quasi later luteus, qui, dum plus abluitur, plus sordescit. Unde Dominus in Ieremia: Si laueris te nitro, et multiplicaueris tibi herbam  borith, polluta eris in sanguine tuo [25 1Kb] . Et beatus Iob: Si lauero me aquis niuis, tamen sordibus intinges me, et abominabuntur inde uestimenta mea [26 1Kb] . Quod si penitentie seueritatem equa lance libraueris cum tuorum excessuum quantitate, ad satisfaciendum tamen Deo, tota tua non sufficit longitudo. Regnum Dei acquiri potest, estimari autem non potest; per dolores acquiritur, per uiolentiam rapitur [27 1Kb] , per intrusionem sanctorum hereditas obtinetur. Si ergo que tibi iniuncta sunt, uideantur grauia, grauioribus dignum te reputa. Omnis quidem disciplina in principio sui amarissima est, sed postea, testimonio Apostoli, pacatissimum fructum iustitie faciet [28 1Kb] . Simulatoria itaque est, et falsa  prorsus confessio, si ex cordis amaritudine non procedit. Nam Thamar, que amaritudo interpretatur, Iude, id est confitenti, seu confessioni, coniugio copulatur: et iuxta edictum legis nemo nisi cum lactucarum agrestium amaritudine paschalis agni carnibus communicare presumit [29 1Kb] . Recogita igitur annos tuos in amaritudine anime tue, habeas pre oculis cordis tui passionem Christi, tuorum memoriam peccatorum, et exspectationem districti iudicii. Cogita ultime diei necessitatem, breuitatem uite, finem dubium, et terribilem arcum Domini, quem aduersus peccatores tetendit et in eo parauit uasa mortis [30 1Kb] , dans tibi significationem, ut fugias a facie arcus [31 1Kb] . Propterea de penitentie diuturnitate uel austeritate non murmures; nam cum pro  sola criminum tuorum redemptione te totum debeas, e diuerso, si ad angustias crucis Christi respexeris, totum corpus tuum, totam animam tuam ei debes. Animam enim suam posuit ad mortem pro te; si ab initio mundi usque in hunc diem sobrie, pie iusteque uixisses, non posses gratie illius ad meritum respondere. Quidquid potest humana conditio, si ad passionem Domini comparetur, erit quasi aque guttula ad magnitudinem maris, scintilla ignis ad solem, et quasi nichil ad uniuersitatem.  Apostolus pondus tribulationis presentis leue reputat, respiciens in remunerationem atque in eternam et inestimabilem premii quantitatem [32 1Kb] : tribulatio enim presens quasi guttatim influit; retributio uero quasi torrens uoluptatis affluit, nunquamque pereffluit. Si ergo grauis tibi uideatur penitentia, cogita quod incomparabiliter grauior est gehenna: Exercearis in lacrymis, uigiliis, ieiuniis, disciplinis; nec tibi uideatur absurdum, si propter abstinentiam aliquando caput doleat, quod sepius ab ebrietate doluit; si rugiat uenter, quem frequens ingluuies suffocauit. Peccati ergo sanies non solum abstergenda, sed abradenda est asperitate doloris. Tunc equidem cum beato Iob testa saniem radis [33 1Kb] , si districtiore penitentia sordidas delectationes abstergis.  Quod enim non purgaueris in presenti, in igne purgatorii purgaturus est Deus, sicut ipse per Iel dicit: Purgabo, inquit, sanguinem, quem non purgauerunt [34 1Kb] . Isaias quoque: Et purgabit filios Leui in spiritu iudicii et spiritu ardoris [35 1Kb] . Christus autem purgationem peccatorum faciens [36 1Kb] , non in iudicio, sed in desiderio; non in ardore, sed in amore, tria nobis purgatoria misericorditer assignauit: cordis contritionem, oris confessionem, carnis afflictionem: hec sunt cymbala bene sonantia, hec sunt tres ciuitates refugii.

Ad contritionem pertinet timor Dei, et desiderium regni, penitentie humilitas, longanimitas patientientie, et abiectio sui. Cor contritum et humiliatum Deus non despiciet [37 1Kb] . Sic ergo cor dolor penitentie  conterat, ut in spiritu uehementi conterat naues Tharsis [38 1Kb] . Tharsis interpretatur exploratio gaudii. Mentes autem nostre, naues sunt, quibus in hac seculi uoragine nauigamus, explorans uias, quibus ad celeste gaudium prouehamur. Et nos quidem filii Petri sumus, et ambulare super aquas precipimur [39 1Kb] , super hoc scilicet mare magnum et spatiosum; semper autem mergimur, nisi spiritus adiuuet infirmitatem nostram, ut possimus dicere cum Propheta: Nisi quia Dominus erat in nobis, forsitan aqua absorbuisset nos [40 1Kb] . Propositum itaque penitentie perseuerantia comitetur. Quid enim omnia predicta proderunt penitenti, si ad uomitum reuertatur? uerbum Sapientis est: Unus edificans,  et unus destruens, quia est nisi labor [41 1Kb] ? Ita et qui baptizatur a mortuo, et iterum tangit mortuum, quid profuit ei lauatio [42 1Kb] ? uerbum Augustini est [43 1Kb] : Inanis est penitentia, quam sequens culpa coinquinat. uulnus iteratum [44 1Kb] , sanatur tardius, si lugens et peccans ueniam non meretur, nichil prosunt lamenta, si replicantur peccata: nec ualet de malis ueniam poscere, et mala denuo iterare. Gregorius [45 1Kb] : Qui admissa plangunt, nec tamen deserunt, se inaniter mundant, et nequiter inquinant; idcirco lacrymis  se lauant, ut mundi ad sordes redeant. Item Gregorius: Lauamini, mundi estote; post lauacrum enim mundus esse negligit, quisquis post lacrymas, uite innocentiam non custodit. Nemo itaque de momentanea contritione, uel affluentia lacrymarum presumat. Sunt enim plerique irreligiosi, aut potius iniquitatum abysso absorpti, letantes cum male fecerint et exsultantes in rebus pessimis, quos uidemus timore pene, aut peccatorum recordatione compungi usque ad lacrymas, mira etiam deuotione liquescere in amorem Iesu, et ipsum totis medullis anime, brachiis deuote affectionis amplecti. uidemus etiam alios in exercitio penitentie, et inter multiplicia uirtutum presidia constitutos, ita ex toto arescere, ut nec unam ab oculis suis possint lacrymam  extorquere. Sciendum itaque quod gratia lacrymarum, quedam Dei uisitatio est, que quandoque datur, ad excitationem torporis, quandoque ad consolationem laboris, quandoque ad gratiam retributionis. Prima enim quasi stimulus desidem pungens, secunda quasi baculus debilem sustinens, tertia quasi lectulus quietum suscipiens. Sicut enim Deus nunc uerbo, nunc exemplo, nunc etiam flagello torpide aut tepide uiuentes ad salutem prouocat: sic eosdem per inspirationem occultam compunctione aut terrore ad statum uite melioris inuitat, ut sic hec diuine gratie oblatio reprobis ad iudicium; his autem, qui electi sunt, ad profectum. Nec solum lacryme, sed etiam uirtutes, ut sapientia, eloquentia,  et multa huiusmodi, que de thesauro celestis misericordie producuntur, multis per abusionem, aut elationem conuertuntur in malum. Dona siquidem Dei, tam bonis, quam malis sunt quandoque communia. Nam et Saul inter prophetas [46 1Kb] , et inter apostolos numeratus est Iudas [47 1Kb] , propter quod et Saluator in Euangelio dicit: Multi mihi dicent in illa die: Nonne in nomine tuo, Domine, demonia eiicimus? et in nomine tuo signa multa fecimus? et tunc confitebor illis, quia non noui uos: discedite a me operarii iniquitatis [48 1Kb] .

Penitentia Cain [49 1Kb] , fletus Esau [50 1Kb] , seu confessio Iude plangentis se tradidisse sanguinem iustum [51 1Kb] , eis cesserunt in iudicium et tormentum. Sepe filii Isrel in eremo correpti a Moysi [52 1Kb] , fleuerunt coram  Domino, quibus illa penitentia nichil profuit, ad pristinas concupiscentias denuo resolutis. Sed et in terram promissionis ingressi cum loqueretur eis angelus in loco, qui propter hoc postea uocatus est locus flentium, leuauerunt uocem, et fleuerunt, et tamen paulo post facere malum coram Domino addiderunt [53 1Kb] . In electis autem compunctio est ad consolationem, quibus omnia cooperantur in bonum [53* 1Kb] . Hec enim in melius promouentur, dum ex ipsa dulcedine, qua fruuntur, ad exercitia spiritualia fortius se accingunt. Qui dum dura et aspera  gaudent sustinere pro Christo, proficiunt in illud compunctionis excellentius genus, quod infirmos sanat, debiles roborat, consolationem et quietem indulget. Quam experiebatur Propheta, cum diceret: Memor fui Dei, et delectatus sum [54 1Kb] . Et: Quam magna multitudo dulcedinis tue, Domine, quam abscondisti timentibus te [55 1Kb] . Nemo igitur secundum primum uisitationis genus sanctitatem in se mentiatur, cum illam reprobis sciamus frequenter accidere. Sed nec de secundo genere uisitationis presumat; illa enim non sanctificat, sed ad sanctificandum preparat; et euenit quandoque tentatis, ne corruant: plerumque tentandis, ut leuius ferant. Si quis autem secundo uisitationis generi assuescat, facile proficiet ad tertium genus, quod iam non  solum excitat aut confortat, sed uberiore gratia uictorem remunerat. Si ergo senseris in te gratiam compunctionis et affluentiam lacrymarum, non tamen ideo te statim arbitreris Domino reconciliatum. Nec opinetur seruus se esse filium, licet quandoque pascatur pane filiorum. Nam de talibus scriptum est: Inimici Domini mentiti sunt ei, et erit tempus eorum in secula. Et cibauit eos ex adipe frumenti, et de petra melle saturauit eos [56 1Kb] .

Nota in his uerbis, et alios esse Domini inimicos, et tamen ex adipe frumenti, et melle spirituali a Domino satiatos. Quia tales patientia Dei ad penitentiam sustinet et exspectat, credunt se indulgentiam obtinuisse diuinam, et totum suarum lacrymarum  meritis ascribentes, dicunt cum uxore Manue: Si Dominus uoluisset nos occidere, non utique de manu nostra sacrificium suscepisset [57 1Kb] .

De talibus etiam credo scripsisse Apostolum: Dedit, inquit, illis Dominus spiritum compunctionis: oculos, ut non uideant, et aures, ut non audiant [58 1Kb] . Nonne ista compunctio eorum excecat oculos, et aures cordis obturat, qui credentes se aliquid esse, cum nichil sint, abominabiles criminum maculas sine fructibus penitentie paucis lacrymis estimant abluisse? uera siquidem penitentia non in lacrymis momentaneis, aut horaria compunctione consistit. Nulla etiam affectio pia meritoria est ad salutem, nisi ex Christi dilectione procedat. Sepe in tragediis et aliis carminibus petarum, in ioculatorum  cantilenis describitur aliquis uir prudens, decorus, fortis, amabilis et per omnia gratiosus. Recitantur etiam pressure uel iniurie eidem crudeliter irrogate, sicut de Arturo et Gangano et Tristanno, fabulosa quedam referunt histriones, quorum auditu concutiuntur ad compassionem audientium corda, et usque ad lacrymas compunguntur. Qui ergo de fabule recitatione ad misericordiam commoueris, si de Domino aliquid pium legi audias, quod extorqueat tibi lacrymas, nunquid propter hoc de Dei dilectione potes dictare  sententiam? Qui compateris Deo, compateris et Arturo. Ideoque utrasque lacrymas pariter perdis, si non diligis Deum, si de fontibus Saluatoris, spe scilicet fide et caritate, deuotionis et penitentie lacrymas non effundis. Sane mirabili Deus artificio misericordie salutem nostram operatur ineffabiliter. Ipse sapientia illuminans, ipse iustitia terrens, ipse caritas blande inuitans, uelut si aliquem melle, dulcedinis inexpertum, uelles ad appetitum mellis allicere, et ideo eius ori mellis guttulam instillares. Ita Saluator carnalibus immersos illecebris, quos nec predicatio, nec districti Iudicis timor conuertit ab iniquitatibus suis, quodam rore misericordie, quodam gustu sue dulcedinis ad salutem uocat, donec ei iugum suauissimum sue seruitutis imponat.  Licet enim, post illius suauitatis experientiam, homo ille ad uanitates seculi reuertatur, cooperante tamen gratia Dei, ille in se reuersus in seipso confunditur, semetipsum odio habet, quia oblata sibi Dei gratia toties est abusus. Hinc de arctiore cogitat uita, motus refrenat illicitos, et affectat sibi legem tante necessitatis imponere, ut cum habeat uelle in peccando, non habeat tamen posse; in talibus eorum sanctitas fructus est lacrymarum. Ad hoc siquidem date sunt, et hoc per illas operatur Altissimus. Si ergo per eas impletum est propter quod date sunt ut quid necessarie de cetero sobrie et pie et iuste uiuentibus erunt? uides profecto quam gratum Deo sit sacrificium  lacrymarum, et pro omnibus delictis sufficiens holocaustum. Sed quibus? Confitentibus, penitentibus, non reuertentibus ad uomitum, [58* 1Kb] sed in spiritu humilitatis, et in animo contrito fugientibus ad pia uiscera Iesu, et continuantibus dignos penitentie fructus. Sic in uigiliis, ieiuniis, disciplinis, mortificatio carnis assumpta in omnibus membris cum lacrymarum profusione se offerat, ut holocaustum cordis deuotissimorum affectuum suauitate pinguescens coram summo sacerdote de ara spiritus interioris odorem suauitatis effundat. Expedit eis qui conuertuntur ad cor ut bestiales sensuum motus districtiore censura cohibeant, quatenus tota sensualitas ad arbitrium spiritus in Christi obsequium captiuetur. Non enim uir propter mulierem,  sed mulier propter uirum facta est [59 1Kb] , caro scilicet ut spiritui ancilletur. Que utilitas si bene offers et male diuidis [60 1Kb] , dicens ei anathema, qui dicit: Peccasti, quiesce, uade et noli amplius peccare, ne deterius tibi contingat? [61 1Kb] In initiis igitur, abstinentie nodis alliganda est caro, ut ita sine difficultate ipsam cum uitiis et concupiscentiis crucifigas. Christus equidem prius ligatus est, postea crucifixus. Et uos hoc sentite in uobis quod et in Christo Iesu [62 1Kb] , ut cum Iosue [63 1Kb] quinque reges, id est quinque sensus, patibulo penitentie affigatis. Caro [66* 1Kb]  siquidem Dalila nostra est, domesticus hostis noster; hunc occidere nobis non licet, imo circumferre et alere nos oportet. Sic autem affligatur, ut seruiat; sic tendatur chorda, ne rumpatur. Sic etiam pascatur iumentum, ut labori sufficiat. Nam et in sacrificio auium, non abscinduntur ascelle turturis, sed franguntur [64 1Kb] . Certa uero moderatione dispenses ea que circa miserias carnis exigentia naturalis exposcit, et ad custodiam cordis tota studii uigilantia transferatur. uerbum Salomonis est: Omni custodia serua cor tuum, quia ex ipso uita procedit [65 1Kb] . Non enim satis est ad salutem, extraordinarios reprimere motus carnis, quos a nostre originis corruptione contraximus, nisi profectus anime summa diligentia procuremus. Quid  enim prodest, si extra aut circa uineam stirpes spinarum ueternosas explantes, nec spinas, aut tribulos interius eradices? Non decet etiam de partu ancille esse sollicitum, et in domina non dolere sterilitatis opprobrium. Non expedit ut terram corporis penitentialiter excolas, si de anima plantaria superbie, cupiditatis et inuidie non euellas.

Nec etiam multum interest, si, domita carne, peccatum obtineat mentis arcem, ut qui foris uictus apparet, partem sui perdiderit meliorem. Scriptum est: Foris pugne, intus timores [66 1Kb] . Res plena discriminis est, si sic extra ciuitatem commititimus bellum, ut nichilominus in ciuitate patiamur excidium.  Non sunt forsitan pedes tui ueloces ad effundendum sanguinem, sed currunt affectus tui ad acquiescendum carni et sanguini, que non possident regnum Dei. Testatur autem Pius papa [67 1Kb] religionis opera homini non prodesse, nisi mens in Dei timore a praua cogitatione ieiunet. In primis itaque Deum time, et mandata obserua [68 1Kb] , ut, sicut Apostolus dicit cum timore et tremore tue salutis negotium opereris [69 1Kb] . Initium siquidem sapientie timor Domini [70 1Kb] . uerbumque Isaie est: A timore tuo, Domine, concepimus, et spiritum salutis peperimus [71 1Kb] . Expedit sane his qui conuertuntur ad cor, ut in timore iudiciorum Dei turbam irruentium cogitationum districte cohibeant, ne transeant in affectum cordis. Sit autem homo exterior, tanquam mortuus a corde,  ut in sanctarum meditationum serenitatem libere liceat interiori homini respirare. Sunt equidem uage cogitationes, in quibus non grande periculum est, dummodo habeas Dominum in conspectu tuo, et sit anima tua in manibus tuis semper [71* 1Kb] . Sunt et cogitationes de cibo, de indumento, de potu et consimilibus, quas exigentia corporalis exposcit, et hec nostre carni familiarius adherent: nobiscum enim coaluerunt a prima origine, ut quasi nostra primogenita censeantur. Si ergo he cogitationes, aut alii primi motus, quos lex peccati scribit in carne,  ceperint ascendere, et contaminare conscientie tue lectum, dicas cum B. Iacob: Ruben primogenitus meus, non crescas, quia ascendisti cubile patris tui [72 1Kb] ; et sic in spiritu fortitudinis allidantur ad petram paruuli Babylonis [72* 1Kb] . Tertium cogitationis genus damnabile est, quod de luxurie, aut superbie, aut inuidie, uel alterius detestande iniquitatis sterquilinio latenter obrepit; cuius fetorem, quam cito exhalare persenseris, auerte animum, cogita terribilem in suis iudiciis Deum, curre ad lacrymas et gemitus, illamque cogitationem de longe auctoritate imperiosa cohibeas. Mors in illa est, ideo ipsam nulla occasione tibi approximare permittas. Quod si tui dominata non fuerit, tunc immaculatus eris [73 1Kb] , eritque sub te appetitus tuus et tu dominaberis illi [74 1Kb] . Si uero  aliqua cogitatio uirulenta, uel in modico tuos sensus infecit, et uulneratus es a serpente, curre ad serpentem eneum; Christum inuoca, cui omnis cogitatio confitetur. In corde contrito et humili poteris cogitationem tuam mirabili artificio humilitatis auferre ab oculis eius, ut eam non uideat, qui omnia uidet. Auferte, inquit, malum cogitationum uestrarum ab oculis meis [75 1Kb] . O quam mirabiles et terribiles oculi, quos neque cogitatio parua preteruolat! Deus enim, sicut uidet actus, ita hominum contemplatur affectus; nec opus est ut quis ei testimonium perhibeat de homine. Ipse tamen nullum post humilem confessionem, uidet peccatum, quoniam caritas operit multitudinem peccatorum [76 1Kb] . Super omnia studeas ante misericordes oculos Dei humilis et  miserabilis apparere; pre cunctis uirtutibus humilitas Deo familiariter et confidenter assistit. Hec Deo cognata est et amica, hec sola uirtutum se esse ignorat, ipsa de suo contemptu fit honorabilior, et in sui abiectione alias uirtutes exigens, dum ex eo proficit quo officit, omnium dispendia recompensat. Humiliare ergo, nec filio Patris tui sit dedecori humilitas,  que non dedecuit Filium Dei. Descendit Naaman de curru superbie in Iordanem [77 1Kb] , qui interpretatur descensus, siue humilitas, et a lepra mundatur. Descende et tu, atque humiliare, si uis a peccato mundari. Propterea Psalmista dicit: Memor ero tui de terra Iordanis, et Hermoniim a monte modico [78 1Kb] . Mons quidem modicus est superbia huius uite, tam breuis, tam misere, tam incerte. Et unde superbiet terra et cinis, uermis fetens, reptans in palude ranunculus, cadauer putridum, lutum uermibus scatens, et uile morticinium? Leua manus tuas in superbias nostras Deus et confringe cornua peccatorum [79 1Kb] . Humilietur in puluere anima nostra, ut cum lamentatore propheta ponamus in puluere os nostrum, si forte sit spes [80 1Kb] , si forte conuertatur  et ignoscat Deus, atque secundum multitudinem ire sue non querat [80* 1Kb] . Horrendum quippe est incidere in manus Dei uiuentis [81 1Kb] . Ignis enim succensus est in furore eius et ardebit usque ad inferni nouissima [82 1Kb] . Domine, ne in furore tuo arguas me [83 1Kb] , sed sustine, ut me ipsum arguam confitendo. Et que tibi gloria, Deus, si creaturam tue conformem imagini et charactere tue fidei consignatam perpetua excommunicatione precidas a communione sanctorum, ut eam eterne mortis abyssus absorbeat, et super eam urgeat os suum puteus infernalis? Que utilitas in sanguine meo, Deus, si descendero iu corruptionem [84 1Kb] ? Quis ex uobis poterit stare cum igne deuorante? aut quis stabit cum ardoribus sempiternis [85 1Kb] ? uincat, queso, Domine, misericordia tua miserias  meas, et meas iniquitates benignitas tua. Suscites in me uere contritionis et confessionis affectus, et ne torquear gehennalis ignis incendio, ignem in me tue dilectionis accendas. Quod nobis concedat, qui uiuit et regnat Deus per omnia secula seculorum. Amen.





DE PeNITENTIA uEL SATISFACTIONE A SACERDOTE INIUNGENDA.

 uenerabili Patri et amico in Christo domino W., Dei gratia abbati, N. PETRUS Blesensis salutem, et de penitendis penitere.

Nimia tui rigoris austeritas, quam exerces in tuorum confessionibus fratrum, sicut dicitur ex eorum querela communi, enormium generat materiam scandalorum. Susceptos enim ad penitentiale remedium, post confessionem, publice dehonestas. Nam, licet infirmitates eorum uerbo non publices, quadam tamen superciliosa et notabili despectione  opinionem eorum apud alios sinistra suspicione contaminas. Nouisti quam graui animaduersione plectatur transgressio sacerdotis peccata sibi confitentium reuelantis. Nec multum interest utrum uoce uel signo, uel quodam uultuoso contemptu, aut alias nimia seueritate satisfactionis secreta conscientie aliene uulgentur. Tales equidem canonica censura deponit, ac depositos perpetue et ignominiose peregrinationi addicit. Sicut scribit B. Gregorius [86 1Kb] : Ars est artium regimen animarum. Spiritualis  ergo medicus in recipienda confessione multa cautela utatur. Oportet enim, sicut in Penitentiali Romano docemur [87 1Kb] , ut sacerdos in multa mansuetudine et benignitate suscipiat penitentem. Oret in primis pro eo, nec se peccatorem profiteri dubitet, ut ad compunctionem prouocet penitentis affectum proprio humilitatis exemplo. Nullum omnino despiciat peccatorem, quia sicut B. Hieronymus scribit: Ille nullum despicit peccatorem, qui peccatores redimere uenit. Et adiungit: Si penitens post confessionem contemnitur a prelato, facile in desperationis foueam detruditur: quod quidem peccatum adeo damnabile est, ut Deum ad iram prouocet, nec ueniam mereatur.

Sicut ergo confitenti necessaria est humilis et  sincera deuotio, sic penitentiali, id est sacerdoti, necessaria est diligens et circumspecta discretio, ut discernat inter lepram et lepram, ut habeat in se tria, bonitatem, scientiam, disciplinam: bonitatem in sanctitate, scientiam in eruditione, disciplinam in correctione. Hec tria quidam postulabat, dicens: Bonitatem, et disciplinam, et scientiam doce me [88 1Kb] . Sit Samaritanus infundens oleum misericordie uinumque iustitie. [89 1Kb] . Habeat conscientia eius, quasi arca federis, manna et uirgam [90 1Kb] , ut sciat compati et ignoscere, arguere et monere. Gaudeat de primitiuis fructibus penitentis, sicut bonus agricola compatiatur infirmo, dubiumque confortet recolens illud Apostoli: Quis infirmatur, et ego non infirmor [91 1Kb] ?  Et audiens tentationes illius, suam infirmitatem cogitans, apud se dicat: Si in tanta tentatione fuissem, grauius cecidissem. Nihil dicatur aut fiat cum indignatione et ira: Ira enim uiri iustitiam Dei non operatur [92 1Kb] . Medium autem teneat, ne nimia remissio, uel nimia austeritas sit in eo, certumque penitentiis modum, iuxta sanctorum Patrum instituta prescribat. Beatus enim Gregorius [93 1Kb] falsas penitentias uocat, que non secundum auctoritatem sanctorum et pro qualitate criminum imponuntur. Sunt equidem qui peccatis grauibus leues et inusitatos iniungunt penitentie modos, consuentes, iuxta uerbum prophete, puluillos sub omni cubito manus, et ceruicalia sub capite uniuerse etatis [94 1Kb] . Hieronymus super Danielem: Quamobrem consilium  meum placeat tibi, peccata tua eleemosynis redime, si forte ignoscat tibi Deus [95 1Kb] . Cum beatus Daniel, prescius futurorum, de sententia Dei dubitet, rem temerariam faciunt qui audacter ueniam peccantibus pollicentur. Isidorus De summo bono [96 1Kb] : Sunt qui penitentibus securitatem cito pollicentur, quibus bene per prophetam dicitur: Curabant contritionem filie populi mei cum ignominia, dicentes: Pax, pax, et non est pax [97 1Kb] . Cum ignominia, inquit,  curant contritionem, qui cito penitenti promittunt securitatem. Sunt qui austeritate iugum Domini suaue exasperant, et onus eius leue aggrauant, alligantes onera importabilia, digito autem suo nolunt ea mouere [98 1Kb] . Isti sunt qui, contra preceptum legis, infirmo fratri commodant ad usuram; usura enim est quidquid satisfactionis supra debitum regulare iniungis. Isti exercent zelum iustitie in fermento, et non in azymo, ut iracundie satisfaciant, non ut Christo fructificent. De talibus scriptum est: Concupiscentia spadonis deuirginauit iuuenculam, ita et qui per uim iudicium facit [99 1Kb] . Anima siquidem penitentis scandalizata corrumpitur, nec ex correctione illa fructus iustitie generatur. De talibus dicit Dominus per prophetam: Mortificabant animas que non moriuntur,  et uiuificabant animas que non uiuunt [100 1Kb] . Ad pastores peruersos dicit Dominus per prophetam: uos cum austeritate imperabatis eis. Sed, iuxta uerbum Sapientie: Horrende et cito iudicium his qui presunt, fiet [1 1Kb] . Recta igitur, et sine animi turbatione oportet esse iudicia, sicut Eliu in libro Iob [2 1Kb] dicit: Non te supprimat ira, ut aliquem opprimas. Legislator monachorum in Regula dicit [3 1Kb] : Cogitet abbas se de omnibus iudiciis suis reddere rationem in die iudicii, ne forte zeli, aut inuidie flamma urat animam suam. Quorumdam mos, aut potius mors est; anime enim peremptorium iudicatur a sanctis Patribus, quod feruentiore zelo proprias, quam Christi prosequuntur iniurias. uerumtamen sicut beatus Augustinus scribit [4 1Kb] : Peccare  in nos longe leuius est quam peccare in Deum. Si enim uir in uirum peccauerit, dicit Samuel, remitti ei potest. Si autem peccauerit in Deum, quis orabit pro eo [5 1Kb] ? Nos autem econtrario, dicit Augustinus, iniurie Dei misericordes, et faciles sumus, et eius offensam, quasi uelle et nolle Dei in nostra potestate sit, sine penitentie satisfactione remittimus. Si quid autem in opere, uel in uerbo contumeliose attentatum est contra nos, illud grauiori animaduersione persequimur. Unde Ambrosius in homilia: Quod in hominem committitur, remitti facile potest; non autem sic, quod attentatur in Deum. Grauiter itaque offendis, si Dominico debitori culpas, que in Deum sunt, impune dimittis, ac  celestis Regis debitum tua presumptione resoluis. Penitentialis auctoritas multos conuertit in reprobum sensum.

Refert beatus Hieronymus de sene quodam, qui iuuenem uexatum spiritu fornicationis et penitentem in foueam desperationis deiecerat, sed ab alio sene confortatus est, ita ut spiritus immunditie iuuenem derelinquens, primum senem aggrediens eumdem anxie molestaret [6 1Kb] . Sepe uidemus aliquos  huius uestri ordinis episcopis confiteri, uel illis quos pro se delegant episcopi, quod quidem scimus esse contra constitutiones Patrum et honestati contrarium. Sed quid faciet anima deterrita ab abbate alicui de monasterio suo confiteri prohibita? Quid faciet columba seducta non habens cor [7 1Kb] ? Attendite, o abbates, uobis et uniuerso gregi uestro [8 1Kb] , non principes, non domini; sed forma facti gregis in congregationibus uestris [9 1Kb] , animarum medici, imo, ut uerius loquar, curatores sentinarum, et stercorum purgatores. Que enim stercora, quis enim sanguis menstruus, que putredo cadauerum immundior est, quam peccatum? Periculosum est fratrem suum contemnere, et compunctum corde mortificare. Sane illi qui post confessionem despiciunt  penitentem, non multum absimiles sunt Simoni Phariseo, qui in corde suo Christum accusabat, eo quod Marie peccatricis penitentiam admittebat [10 1Kb] . Credo quod, si cum Simone tunc fuisset, qui fratrem penitentem nunc despicit, Mariam calcibus repulisset. Porro, sicut Apostolus dicit, conclusit Dominus sub peccato omnia, ut omnium misereretur [11 1Kb] . Non enim proficeret uirtus spiritualis, nisi subesset infirmitas carnis. Nam uirtus in infirmitate perficitur [12 1Kb] . O si cognouisses et tu quam districto et tremendo iudicio oporteat te respondere. Iuxta consilium Ioannis Damasceni [13 1Kb] , consiliosius et tutius esset tibi rationem reddere de misericordia quam de seueritate iustitie. Ille misericordiam superexaltat iudicio, quem dixisse legisti:  Misericordiam uolo, et non sacrificium [14 1Kb] . Si zelus iustitie quandoque, sicut expedit, attendatur, misericordia tamen primas partes obtineat, pastor que, tanquam prudens medicus, ulcus aliene conscientie suauiter tangat. Calamum quassatum non conterat, et linum fumigans non exstinguat [15 1Kb] . Qua igitur fronte, quibus oculis, qua mente, qua conscientia presumit de Dei misericordia, quem durum et immisericordem sentit fraterna miseria? Sunt qui compellunt aliquos sibi, et non aliis confiteri: ideo illi suos excessus abscondunt, et in suis turpitudinibus perseuerant, quibus illa maledictio intentatur: ue pregnantibus, et nutrientibus in illa die [16 1Kb] ! Anime siquidem illorum peccatis  grauide sunt, et in sua sorde se nutriunt, donec suis desideriis satientur. Propter austeritatem prelatorum declinant corda in uerba malitie. Sicut Augustinus in libro De Penitentia dicit [17 1Kb] : Prompti sunt ad excusandas excusationes in peccatis, [17* 1Kb] aut ea sub silentio claudunt, quod est perniciosa hypocrisis. Tales medici curant, et non sanant iuxta illud: Curauimus Babylonem, et non est sanata [18 1Kb] . [20* 1Kb]  uerbum Augustini est: Sacerdos debet esse immunis a culpa quam iudicat; alioquin alium iudicando se ipsum condemnat. Animaduertat, dicit B. Augustinus, qui huiusmodi est, euangelicam peccatricem, Dominumque dicentem: Qui sine peccato est, primus in illam lapidem mittat [19 1Kb] . Qua igitur presumptione alium lapidat, qui se dignum lapidatione cognoscit? Hec dicit Dominus: Hypocrita, eiice primum trabem de oculo tuo, et sic uidebis festucam eiicere de oculo fratris tui [20 1Kb] . Magna trabs est mentis elatio, que sic mentis oculum obscurat; ut non qualis es, sed qualem te opinaris, aspicias. Quod damnas in fratre tuo, forte damnabilius est in te ipso. Tu quis es, qui seruum iudicas alienum? Domino suo stat, aut cadit [21 1Kb] . Quomodo scis de te ipso,  utrum sis dignus amore, an odio [21* 1Kb] ? Nam delicta quis intelligit? [22 1Kb] . Nemo nouit, que sunt in homine, nisi spiritus hominis, qui in eo est [23 1Kb] . Sed nec homo se ipsum cognoscit. Prauum est cor hominis, et inscrutabile, et quis nouit illud [24 1Kb] ? Ideo apostolus, licet nichil sibi conscius sit, minime tamen se ipsum iudicare presumit: Nihil, inquit, mihi conscius sum, sed neque me ipsum iudico; Dominus autem me iudicat [25 1Kb] . Omne iudicium dedit Pater Filio. Qui ergo alium iudicat, sibi perniciose priuilegium Redemptoris usurpat. Pastor itaque penitentem blande suscipiat, nec ipsum grauioris penitentie obseruantiis, aut graui et tyrannica uultuositate confundat. Sed si preoccupatus fuerit homo in aliquo delicto, qui spiritualis est, instruat eum in spiritu  lenitatis, considerans semetipsum, ne et ipse tentetur [26 1Kb] . Apostolus Paulus loquitur sapienti, qui non condescendit fratri minus sapienti, eumque scandalizare non metuit: Peribit, inquit, in tua scientia frater tuus, pro quo Christus mortuus est [27 1Kb] . Quanto frater infirmior est, tanto ei mansuetior et diligentior esse debes. Infirmior quidem filius tenerius a matre diligitur. Et, sicut Apostolus dicit, infirmioribus membris abundantiorem honorem circumdamus [28 1Kb] . Sis ergo infirmanti misericors, ut misericordiam consequaris. In qua enim mensura mensus fueris, remetietur et tibi [28* 1Kb] . Iudicium enim sine misericordia fiet ei qui misericordiam non fecit [29 1Kb] . Misericordes uero misericordiam consequentur [30 1Kb] .  Christus splendor, et figura substantie Dei peccatorem blande suscipit [31 1Kb] . Tu peccator, qua presumptione eum despicis et repellis? Christus non mediocre reputat lucrum, se recuperasse ouem perditam, et diem festum cum angelis suis agit; exsultat celestis curia de conuerso et reuerso ad penitentie fructum [32 1Kb] . Tu nec lucrum, nec iacturam reputas animarum; uis sub certis finibus limitare misericordiam  Dei, cuius misericordie non est finis? Paterfamilias largus est, et auarus est dispensator. Existimasti inique, quod ero tui similis [33 1Kb] , dicit Dominus, et misericordiam meam de duritia tua metiris? Quid scis, si iam lacrymis et contritione mundatus est? Liberatus est forte ipso proposito confitendi. Dixi: Confitebor, et tu remisisti [34 1Kb] . Lazarus a Domino suscitatus est [35 1Kb] , antequam ab apostolis eius instite soluerentur. Leprosi a Domino mundati sunt, antequam se ostenderent sacerdotibus [36 1Kb] . Christus autem dimisit peccatum, pro quo tu penitentem iudicas, et cum Phariseo despicis Publicanum [37 1Kb] . Pius et misericors Deus penitenti offert pacem, priorque mittit legatos de pace, qui prius de pace fuerat requirendus. Nimirum in negotio  penitentie misericordia et ueritas obuiant sibi, seque osculantur iustitia et pax [37* 1Kb] . Iustitia et ueritas rei se iudicantis et punientis, misericordia  et pax Dei gratuito indulgentis. O beata spes confitentium! Iste prodigus filius, qui adeo immaniter peccauit in celum et in terram, nec in aliquo satisfecit, statim reconciliatus est patri [38 1Kb] , longeque promptior et ardentior erat pater ad miserandum, quam filius ad misericordiam obtinendum. Nolite timere pusillus grex [39 1Kb] . Accedite securi ad thronum glorie, qui non audebatis uel de gratia cogitare. uenite omnes, qui laboratis, et onerati estis [40 1Kb] . uenite omnes, qui computruistis in immunditiis uestris. uelit, nolit superciliosa hypocrisis Pharisei, baptismus penitentie cunctis exponitur. Hic patet fons domus Dauid in ablutione peccatoris et menstruate. Non hic baptizas tu, qui despicis penitentem; non Ioannes, sed Christus, qui quanto differentius  precellit omnibus, tanto dulcius et gloriosius confirmata est super nos misericordia eius. uale.





CANON EPISCOPALIS ID EST TRACTATUS DE INSTITUTIONE EPISCOPI.

 Reuerendo Patri et domino IOANNI  Dei gratia uigorniensi episcopo suus PETRUS Bles. archid., salutem et fidelem esse in ministerio Christi.

Petis instantius, reuerendissime Pater, ut de episcopali officio aliquid tibi scribam, quod in hac nouitate solatium tibi sit, et edificet ad salutem. Ego siquidem latitans in obscuro, et sub modio fumigans, lucerne super candelabrum posite tenebras meas compellor ingerere. Doctum indoctus docere precipior, et egrotus bene habenti remedium medicinale conficere. Abundas uino et oleo spirituali, teque unctio docuit de omnibus, et tamen a me postulas unctionem. Ego autem seruus sanctitatis uestre, non habeo nisi modicum olei, quo ungar; imo paululum aceti, quo sub diebus  estiuis liceat mihi cum messoribus Booz buccellam panis intingere [41 1Kb] ; illud uero tantillum non recipit portiones; caritas tamen nunquam excidit [42 1Kb] ; et quanto, que sua sunt, manu largiore dispensat, tanto plenius crescit, et ex impendio liberali, farina uidue et olei lecythus exuberat [43 1Kb] . Manna quidem putrescit, et uermibus scatet, si fuerit reseruatum  [44 1Kb] ; erogatum autem utiliter, fit panis celestis et refectio angelorum. Scio quod gratia Dei obest, si non alii prodest. Qui autem Dei donum in usum, et utilitatem alienam communicat, plenius meretur habere, quod habet; nam dabitur ei et abundabit. Qui autem e diuerso talentum Domini abscondit, quod uidetur habere, auferetur ab eo [45 1Kb] . Ego siquidem talentum non habeo, sed minutum, quod me in gazophylacium mittere oportet; ibit tamen in creditum, ex quo inuenitur, qui illud in causam mutui recipiat, si forte ex sorte modica uberior accessio usure proueniat: faciam quod possum; presumet dilectio quod non possum. uena ingenii languentis animabitur desiderio, stylumque iacentem eriget accensa caritate deuotio. Nunquam ex  parte mea degenerabit ille socialis affectus, qui inter nos longi temporis excursu coaluit. Illi accessit tua dignitas, non successit, atque familiaritatis antique uinculum tua cathedra non dissoluit. Si ambules super pennas uentorum, si ascendas in celos, uel descendas in abyssos, mutationem status affectio non agnoscit. Iam feruet, iam ebullit animus ad  scribendum. Iam epistola presens, que ab initio meticulosa fuerat, animosior ex amore, non minus imprudenter quam impudenter prodire appetit ad palpebras populares, seque temeraria audientie uulgari exponit. Ipsa tamen securius lateret in sinu conscientie mee, et prudentius inter silentii cardines clauderetur.

Amore igitur illectus et tractus, quod sine fictione didici, sine inuidia uestre communico sanctitati [46 1Kb] . Ille, in quo sunt omnes sapientie et scientie thesauri absconditi [47 1Kb] , ipse os meum in beneplacitum gratie sue et in usum publice utilitatis aperiat, Spiritusque sanctus, bonarum mentium institutor, per quem mihi uelle adiacet, in me uelle et perficere prosequatur. Si autem stylus istius epistole  delicatis auribus sonare aliquid durius uideatur, parce seni, qui super senes intelligis [47* 1Kb] , qui a primis moribus adolescentie studuisti tempora preuenire meritis et etatis insufficientiam uirtutibus compensare, nec uerba ex operibus metiaris. Audisti, amantissime Pater, de his qui sedent super cathedram Moysis: Que dicunt, facite; que autem faciunt, nolite facere [48 1Kb] . Leuius est facienda prescribere, quam prescripta implere. Nam et liber prophete traditus ad deuorandum, dulcescit in ore ipsius: amaricatur uero ad interiora transmissus [49 1Kb] , sicut Apostolus dicit: Accepistis ab eo quomodo uos oporteat ambulare et placere Deo per omnia, sic et ambuletis, ut abundetis magis [50 1Kb] . Et ne longe exempla  petere uos oporteat honestatis, uobis episcopalis officii formam uestri auunculi Rothomagensis archiepiscopi doctrina prescribit  , cuius uestigia, si uelitis fideliter imitari, eritis ad mores compositus, liberalis, affabilis, mansuetus, in consiliis prouidus, in agendo strenuus, in iubendo discretus, in loquendo modestus, timidus in prosperitate, in aduersitate securus, mitis inter dyscolos [50* 1Kb] , cum his qui oderunt pacem pacificus [51 1Kb] , effusus in eleemosynis, in zelo temperans, in misericordia feruens, in rei familiaris dispensatione nec anxius, nec supinus, circumspectus ad omnia, illorum quatuor animalium imitator, que ante et retro, et in circuitu habere oculos prouidentie describuntur [51* 1Kb] . Constitutus es, uenerabilis Pater, inter filios prophetarum,  ascendisti in montem Garizim [52 1Kb] , ut populo benedicas. Igitur sic te existimet homo, ut ministrum Christi, et dispensatorem mysteriorum Dei [52* 1Kb] . Hic iam queritur inter dispensatores, ut fidelis quis inueniatur [53 1Kb] . Qualem te esse oporteat, ueritas sub clausula recisiore describit: Fidelis, inquit seruus, quem Dominus constituit super familiam suam [54 1Kb] .  Fidelis es, si que sursumsunt, non que super terram queris, non que tua sunt, sed que Iesu Christi [55 1Kb] , et in symbolum publice utilitatis conferas quod tibi celestis gratia prerogauit. Fidelis es, si Deum diligis propter se, et proximum propter Deum. Infidelis uero es, si communem naturam contemnis in altero, et imaginem Dei propriam non agnoscis. Quere ergo, non quod tibi expediat, sed quod multis. Quere cum Apostolo non datum, sed fructum [56 1Kb] . Interest glorie sanctitatis tue superintendere populo tibi credito, ut episcopi nomen interpreteris episcopali officio. Sapientibus et insipientibus debitor es [57 1Kb] : ideo consiliosius agere te oportet. Sapientia in sui nominis libro dicit: Ego sapientia in consiliis habito, et eruditis intersum cogitationibus [58 1Kb] .  Utere consilio Salomonis: Fac, inquit, omnia cum consilio, et non penitebis [59 1Kb] ; et adiungit: Causam tuam tracta cum amico tuo, et secretum tuum extraneo ne reueles [60 1Kb] . Si usus fueris consilio sapientium, non eris ad uindictam uehemens, ad corrigendum seuerior, non immisericors ad parcendum, non preceps in sententiis, non in uictu aut uestitu notabilis, non festinus ad promittendum, non ad reddendum tardus, non subitus in responsis, non auarus, aut prodigus in expensis. Prius teipsum doce, quam alios doceas: non est sapiens, qui non est sapiens sibi. Cumque alii de pectore tuo, quasi de fonte, hauriant, tu prius bibe de fonte putei tui: sic deriuentur fontes tui foras, ut tui tamen  immemor non existas. Maledictus qui facit partem suam deteriorem! Qui autem sibi nequam est, cui bonus erit [61 1Kb] ? In anime negotio, et in acquirenda hereditate celesti, nemo tibi germanior sit teipso. Egredere frequenter in agrum cum Isaac ad meditandum [62 1Kb] , et, iuxta sententiam Salomonis, si concupiscis sapientiam, serua mandatum eius, et tibi Dominus eam dabit [63 1Kb] . Habeas tecum quorum uitam uerearis et uerba; qui te, etiamsi uelis, deuiare non sinant, refrenent precipitem, confirment dubium, et excitent torpescentem. Insolentia magna est, non pro ratione, sed pro libidine agere; et bestiale est, appetitum consilio anteferre. Scriptum est: Homo cum in honore esset non intellexit, comparatus est iumentis insipientibus, et similis factus est  illis [64 1Kb] . Non tamen credas omni spiritui, sed prius proba, utrum ex Deo sit [65 1Kb] , ne forte ueterator ille serpens aliquid per malitie sue instrumenta insibilet; cuius astutias facile poteris deprehendere ex modo suggestionis, ex facie et gestu, ex oblatione precum et ex ipsa consilii qualitate. Et, ut omnino elidas machinationes apostate angeli, sint quasi in  uultu conscientie tue timor Dei, ignis gehenne, uite breuitas, incertissimus uite finis, et exspectatio tremendi iudicii. Contra salutem et preter salutem tuam nichil facias, aut precipias faciendum. Nam si collaterales tui, aut alii, qui tue familiaritatis auctoritate utuntur, offenderint, scis quia in te culpa refundetur. Scis quia ratihabitio mandato comparatur. Illudque censetur opus tuum, cui proprium alio mediante impartiris assensum. Est qui sibi soli credit, quod pessimum est, et hoc duntaxat reputat, quod obdurata adinuentione concepit. uerbum Sapientis est: Itinera insipientium recta sunt in conspectu eorum, sed a Domino reprobantur [66 1Kb] . Et idem: Sunt uie, que uidentur homini recte, et nouissima eorum ducunt ad profundum  inferni [67 1Kb] . Omnia ergo cum consilio et modesta maturitate disponas. Si rem proposueris arduam, prius tecum delibera, postea cum multis, quorum fidem probaueris; et, iuxta euangelicam parabolam, prius sedens computa sumptus tuos; et cum rege congressurus, recense copias tuas domi [68 1Kb] , ne incauta propositi grauioris assumptio tibi in erubescentiam conuertatur. Ubi autem consilium familiare non sufficit, eorum consilium explora, licet familiares tui non sint, quos organa Spiritus sancti esse non ambigis. Agis tamen melius et longe securius, si de sola oratione confidis. Iam itaque non tuo, sed Spiritui Dei uiuas, quo aguntur hi qui sunt filii Dei [69 1Kb] . Credimus autem, quod et tu spiritum  Dei habeas [70 1Kb] . Non de rapinis et exactionibus, aut obuentionibus et actionibus iudiciorum, sed de Euangelio uiuas, sicut constituit Dominus [71 1Kb] . Prouentum Euangelii uoco quidquid pro euangelizata fide tue contulit Ecclesie liberalitatis antique deuotio. Alii multitudine graui hominum aut equorum otiose panem comedunt alienum, tu uero ambules cum paucis, et in omnium edificationem panem circumferas angelorum. Semper sis, quod potes, in exercitio Scripturarum, semper cum domesticis tuis conferas de profectu uirtutum. Nam et Apostolus, qui non ab homine, sed a Deo Euangelium didicit [72 1Kb] , illud tamen censuit cum hominibus conferendum. Nihil contra conscientiam tuam facias, et,  ut uerbo Apostoli utar, a tuo sensu non mouearis, si rectus est, neque per epistolam, neque per spiritum, neque per sermonem [73 1Kb] . Etiamsi spiritus potestatem habentis super te ueniat, locum tuum ne deseras; plus dico, sed cum Apostolo tamen: Si angelus annuntiauerit aliud quam quod ad Christi gloriam spectat, anathema sit [73* 1Kb] .

Nullum tempus feriatum habeas, sed semper aut orationi, aut lectioni, aut alii honestatis studio te impendas. Sic illi, qui tecum sunt, in operibus tuis  legant, qualiter eos conuersari oporteat, et tu eos in iustitia et sanctitate precedas. Felix illa anima, que aliis forma est sanctitatis. Nunquam tibi deficiat, quod per te alteri proficiet: lucerna non minuitur alteram accendendo, nec soli dispendium infert contemplantium multitudo. Posuit te Dominus ad dandam scientiam salutis plebi eius [74 1Kb] , reddere Domino populum acceptabilem, sectatorem bonorum operum, et cum omni diligentia parare Domino plebem perfectam. Quoniam dies mali sunt, oportet te de malitia temporis in usum animarum aliquid sequestrare, quod componat mores, regat affectus, dirigat actus, ipsumque ordinem tuum ordinet et honestet. Adhuc replico: Semper sis in exercitio Scripturarum, nullumque tempus te inueniat  otiosum. Otium siquidem sine litteris est, sicut dicit Hieronymus [74* 1Kb] , uiui hominis sepultura. Ab infantia sacras litteras didicisti. uide ne in uacuum gratiam Dei receperis. Aedifices alios non solum uerbo, sed opere et exemplo, quia regnum Dei non est in sermone, sed in uirtute [75 1Kb] . Aedifices subditos in uultu, aspectu, gestu, habitu et incessu. uiuere, et non dare operam, ut recte uiuatur, uitam perdere est; omnia uero spiritualis exercitii lucra referas ad illius gloriam, qui est rex glorie. Fur enim et latro es, si tibi aliquid inde usurpare presumas. Illuc, unde flumina exeunt, reuertantur. Animalia apud Ezechielem [76 1Kb] ibant et reuertebantur, quidquid gratie conferebat eis, ad Dominum referebant.  ueritas in Euangelico dicit: Gloriam ad inuicem queritis, et gloriam que a solo Deo est, non uultis [77 1Kb] . Absit ut tibi dicatur a Domino: Recepisti mercedem tuam [78 1Kb] . Sed potius cum Domino dicas: Si ego quero gloriam meam, gloria mea nichil est [79 1Kb] . Qui tumet inani gloria, omnino uacuus est, tam plenus nichilo quam superbie uento. Si ergo aliquid habeas, unde debeas gloriari, non in te, sed in Domino glorieris, et dicas: Gratia Dei sum id quod sum [80 1Kb] . In omnibus donis Dei extollentiam fuge, memor uerbi illius Dominici: uidi Satanam de celo cadentem [81 1Kb] . Si gloriari oportet, dicit Apostolus, de meis infirmitatibus gloriabor [82 1Kb] . Gloria enim prelati est, si se ipsum miserum iudicat et infirmum, insufficientem oneri et honore indignum. Sunt qui  honores uirtutes reputant, suisque meritis ascribunt gradum eminentie, quem in ira Dei fortassis adepti sunt. Honoris assumptio multis tentatio facta est et subuersionis occasio. Igitur sic presis, ut prosis. ue his, qui president hominibus, nisi presideat eis Deus! Semper tibi occulte, uel ad disciplinas, uel ad lacrymas, uel ad alia, que citra hominis testimonium solus agere poteris, impone tibi iugum Dominice seruitutis. Summum enim captiuitatis genus est, si sine alicuius uoti uinculo  euagetur ad arbitrium suum licentia libertatis. In alto itaque sedens, non alta sapias, per omnia sentiens humiliter, humilibusque consentiens. Non ambules in magnis, nec in mirabilibus super te [82* 1Kb] . Sed si de bono conscientie tue gloriaris, cum beato Iob dicas: Si iustus fuero, non leuabo caput [83 1Kb] . Non enim iustificabitur in conspectu tuo, Domine, omnis uiuens [84 1Kb] . Paulus, qui nichil sibi conscius erat, se tamen iustificatum negabat. Ego, inquit, non arbitror me comprehendisse [85 1Kb] . Et item: Non quod, inquit, acceperim, aut perfectus sim, sed eorum que retro sunt, oblitus ad anteriora me extendo [86 1Kb] . Ipse non de dominio, sed de ministerio gloriatur. Ministri Christi sunt, inquit, et ego. Ut minus sapiens dico, plus ego. In laboribus plurimis, in carceribus  abundantius, in plagis supra modum, in mortibus frequenter [87 1Kb] .

In his tibi gloriandi forma prefigitur, non in ueste pretiosa, non in supellectili multa, non in congregatione pecunie, non in edificiis aut culturis, non in dilatandis possessionibus, non in equorum multitudine, non in ornatu pompatili, non in frequentia clientele. Nam hec omnia gentes inquirunt [88 1Kb] . Sed, sicut gloriatur Doctor gentium [89 1Kb] , in cruce Domini nostri Iesu Christi, in infirmitatibus suis, in mortibus, in laboribus, in carceribus, et in plagis. Dedit tibi Dominus scientiam sanctorum. Qui hanc scientiam apponit, apponit et dolorem, non gloriam, sicut scriptum est: Qui apponit scientiam,  apponit et dolorem [90 1Kb] , de quo quidam penitens dicit: Et dolor meus in conspectu meo semper [91 1Kb] ; non humanam gloriam, que est uentus urens, celestis gratie fluenta desiccans. Absit a te gratia illa, qua fias in oculis tuis gloriosior, et inde odiosior in oculis Dei! Ira est, non gratia, cum quis ponitur super uentum, nullas habens radices in soliditate uirtutum. Illius seruituti addictus es cui seruire regnare est; cuius seruitutis intuitu, ille seruum seruorum se reputat, qui tenet Ecclesie principatum: Hoc ergo sentias in te ipso, quod in Christo Iesu, ut sicut exinaniuit se, formam serui accipiens [92 1Kb] , sic eorum qui tibi subiecti sunt, seruum te reputes humilem et abiectum; non sit tibi dedecori humilitas que decuit Filium Dei. De prelatione potes  habere gloriam, sed non apud Deum. Si autem gloriaris de humilitate, non eris insipiens. Reges gentium dominantur eorum, uos autem non sic [93 1Kb] . Non ergo te dominum exhibeas, sed ministrum. Petrus apostolus dicit: Non dominantes in clero, sed forma facti gregis in populo [94 1Kb] . Unde gloriabitur miser homo de immundo conceptus semine, genitus in peccato et natus, breui uiuens tempore [94* 1Kb] , fugiens uelut umbra, et nunquam in eodem statu permanens? Si ergo te aliquo elationis motu aura fauorabilis  afflauerit, recole illud quod dictum est Sede chie: uiri tui pacifici seduxerunt te [95 1Kb] . Si te lactauerit peccator, non acquiescas, nec laus, uel potius fraus adulatoria te seducat [96 1Kb] . Perniciosum est prelato, libenter audire de se supra id quod sentit in se. Parco autem, dicit Apostolus [97 1Kb] , ne quis me existimet supra id quod uidet in me, aut audit aliquid ex me. Porro ille non parcit sibi, nec sue anime miseretur, qui iactitat actus suos, uolens estimari quod non est, et nesciri quod est. Sit anima tua in manibus tuis semper, et Dominus in conspectu tuo [98 1Kb] , ut dicas, cum ceperit adulator applaudere: Narrauerunt mihi iniqui fabulationes, sed non ut lex tua [99 1Kb] . Et illud: Nolite me uocare Nemi, sed Mara, quoniam amaritudine plena sum  [100 1Kb] . Sicut autem uentus dissipat nubes, sic tui uultus austeritas uentum adulationis et uenenum detractionis exterminet. Interrumpe sermones malitie, et intersere aliquid de lege Dei, de canticis Sion, de iudiciis celestis ire, de meritis sanctorum, de torrente uoluptatis eterne. Est qui plus credit alterius lingue de proprio statu, quam conscientie sue. Porro longe est a salute membrum huiusmodi stupidum et infirmum, egrotans, et se egrotare non sentiens: eo ipso insanabile, quia insensibile. Quamplures uideo, qui, post acceptum celestis gratie donum, effluunt in passiones desideriorum, sicut et gentes, que ignorant Deum! Tu a longo tempore possedisti uas tuum in sanctificatione. Quod fecisti hactenus, feliciter consumma, sic agens quotidie,  quasi semper incipias. Frequens est inter episcopos aliquem inuenire, qui primum sue promotionis annum dedicet sanctitati: cumque in sua nouitate sit factus agnus, inueteratus aliquot dierum fit rapacissimus lupus. De tali scriptum est: Ante messem totus effloruit, et immatura perfectio germinabit [1 1Kb] . Et de eodem: Si fructum fecerit, alii comedent illum [2 1Kb] . In omni angustia, totam spem tuam iacta in Domino, quoniam nomen Domini plurima fortitudo. Non confidas in eis qui solent dare uerba, quorum amicitia questuaria est et familiaritas sumptuosa. Intelligis que dico: et recolis Machabeos, qui quoties Romanorum implorauerunt suffragium, eorum amicitia principibus et  populis Isrel uersa est in singultum. Frequenti, queso, scrutinio dispice, et attende qualis ex dono Dei sis, et qualis sis ex te ipso, et redde que tua sunt tibi, et que Dei Deo [2* 1Kb] . Recole quam miserabilem, quam infirmum te de uentre materno natura produxerit. Nudus egressus es de utero matris tue, nudus natus es ad laborem, non ad honorem. Si quid tibi dispensatio celestis adiecit, semper timeas illud Psalmiste: uerumtamen propter dolos posuisti eis, deiecisti eos dum alleuarentur [3 1Kb] . Quidam episcopi  regum munificentias, et eleemosynas antiquorum, abusiue baronias et regalia uocant, et in occasione turpissime seruitutis seipsos barones appeliant. uereor ne de illis queruletur Dominus, et dicat: Ipsi regnauerunt, et non ex me; principes exstiterunt, et ego non cognoui [4 1Kb] . Scias te assumpsisse pastoris officium, non baronis. Certe Ioseph in Aegypto patrem suum et fratres instruxit, ut dicerent Pharaoni: uiri pastores sumus [5 1Kb] . Maluit eos profiteri pastoris officium, quam principis aut baronis. Christus dicit: Ego sum pastor bonus [6 1Kb] ; tu uero constitutus es ab eo pastor aut uillicus: uillicatio tibi commissa est; et scias quia uillicationis rationem reddere te oportet. Agricultura Dei tibi commissa est, opus est sarculo ut agricole, baculo  ut pastori: sarculo, ut, tanquam prophete filius, euellas et destruas, edifices et plantes [7 1Kb] ; baculo utere, lupos ab ouili cercendo, oues debiles sustentando, erigendo lapsas, erroneas reducendo. Semper autem inter fructus episcopalis officii, eterna temporalibus preferantur. Et quoties te circa curam possessionum turbatrix actiua sollicitat, nunquam tamen in te quies contemplatiua degeneret. Fac alium pro te molere, tu animarum saluti solerter intende. uacuum a secularibus oportet esse animum, diuine seruitutis obsequio consecratum. Magnis addictus es, noli minimis occupari. Minima et uilia sunt, quecunque ad seculi questus, et non ad lucra pertinent animarum. Secularia negotia si habueritis, dicit Apostolus, eos qui contemptibiles  sunt inter uos, constituite ad iudicandum [8 1Kb] . Si autem ad te intrauerit causa pauperis, causa pupilli et uidue, iudica in iustitia pauperes, et argue in equitate pro mansuetis terre [9 1Kb] . Fac iudicium iniuriam patientibus [10 1Kb] , procura humilibus pacem, rebellibus obedientiam, claustris quietem, ordinem monasteriis, clericis disciplinam. In iudiciis nunquam ad rumusculos mouearis, nec tibi obrepat furtiua suspicio. Dominus Iudam, quem proditorem nouerat, quia non conuincitur, non condemnat. Parcit mulieri in adulterio deprehense, eo quod non appareat accusator [11 1Kb] . Non Sodomam subuertit, donec descendat et uideat utrum clamorem opere compleuerint [12 1Kb] . Ego, inquit, sicut audio, sic iudico, cuius  audire est scire. Tu uero non nisi ex assertione partium et rationabili animi motu censeas ad sententias procedendum. Duo sane sunt, que in iudicio faciunt cordis oculum caligare, ira et cupiditas. Hec duo remittenda puniunt, et punienda remittunt: Ira siquidem iustitiam Dei non operatur; cupiditas uero, dum que sua sunt querit, iudicia Dei tremenda contemnit. Tu uero manus tuas excute ab omni munere [13 1Kb] , et quod gratis accepisti, da gratis [14 1Kb] .

Non sis de numero illorum qui sequuntur retributionem,  nec uendas conscientie tue libertatem. Nemo possit tibi dicere: Ditauimus Abraham [15 1Kb] ; sed cum Samuele fiducialiter dicas: Loquimini coram Domino et Christo eius, utrum bouem cuiusquam tulerim aut equum, si quempiam calumniatus sum, si oppressi aliquem, si de manu cuiusquam munus acceperim, et contemnam illud hodie uobisque restituam [16 1Kb] . Si mentem tuam munerum cupiditas titillauerit, ibi moriatur, ubi oritur nequissimum germen, et in sue matris utero prefocetur. Reuolue in animo tuo quantum ex honoris assumptione profeceris, et ex quotidiana collatione spirituales uirtutum metire profectus, utrum sis insolentior aut humilior, affabilior uel austerior, mansuetior aut grauior, liberarior aut auarior. Ex quadam enim  obligatione, que tuo annexa est officio, exigitur a te spiritualium frugum mensura propensior, ut sis deuotior in oratione, in lectione studiosior, in castitate cautior, parcior in sobrietate, patientior in duris, in risu rarior, suauior in conuersatione, grauior in uultu, et gestu et habitu, moderatior in uerbis, profusior in lacrymis, in caritate feruentior. Redde conscientie tue de quotidianis actibus rationem, uide si diem et noctem sine cuiuslibet peccati macula transegisti, si minus legisti, aut orasti; si in uerbo, si in cibo, si in potu, si in somno temperantie modum excessisti, et scias non modicam esse temporis illius iacturam, quod in otio aut fabulis expendisti. Ceteri diuites sunt in latibulis suis, sicut leene in fouea, ericius in antro,  leo in spelunca. Tu te omnibus exhibe, cogitans te omnium seruum, nec tibi, sed cunctis genitum te uiuere credas, datum indoctis doctorem, consolatorem pauperum, solatium oppressorum, patrem orphanorum, defensorem uiduarum, et omnibus debitorem. Adhuc replico, ut ad eruditionem plurium in sacra Scriptura te exerceas, ut quod tibi conuersatio curialis quandoque preripuit, gratia magistrante recuperes. Otiositas inimica est anime. Si non legeris, si non studueris, dormitabit anima tua pre tedio [17 1Kb] , et hostes tui anime sabbata tua deridebunt [18 1Kb] . Tu igitur, presul optime, animarum saluti omnia postpone. Tanto enim digniores sunt anime corporibus et uniuersis que humana ambitio  concupiscit, quantum dignitate preeminet celum terre. Et, ut uerbo Apostoli ad Timotheum scribentis liceat mihi uti: Nemo contemnat adolescentiam tuam, sed esto exemplum fidelibus uerbo et conuersatione [19 1Kb] . Semina super omnes aquas, super bonos et malos, publice et priuatim. Modis omnibus caue ne secularibus te inuoluas. Nulla enim consonantia est Spiritus Dei ad spiritum huius mundi; permane in uocatione tua. Mundus in maligno positus est [20 1Kb] . Noli emulari in malignantibus [21 1Kb] ,  sed permane in uocatione tua, secundum mensuram regule, qua mensus est tibi Deus. Hodie apud quosdam consistit in his duntaxat episcopalis auctoritas, ut creta uel fimo ager sationarius impinguetur, ut multiplicentur uiuaria, et clausule ferarum possessionumque termini dilatentur. In edificandis palatiis, molendinis, et furnis; in augendis reditibus tota pontificum sollicitudo feruescit. Nunquid uox Saluatoris est ad Principem apostolorum et presulum: Si diligis me, excole terras, edifica domos altas? Legimus eum dixisse ad Petrum: Si amas me, pasce oues meas [22 1Kb] . Heres es et uicarius Petri, pasce oues meas euangelizando, fac opus euangeliste et pastoris; non erubescas Euangelium,  si erubescendum non credis pastoris officium. Insta importune, opportune [22* 1Kb] , ministerium tuum imple. Ministerium tuum plus oneris habet quam honoris. Si affectas honorem, mercenarius es; si onus amplecteris, potens est Dominus augere gratiam suam, ut lucra ex lucris et ex profectibus profectus accedant. Quod si abhorreas onus, et insufficientem te reputes, sera querela est, prius sedisse debueras et estimasse opus, sarcinulam ponderasse, computasse uirtutum sumptus, et dignitati meritum comparasse. Si te tamen deterreat labor plus solito, spes mercedis inuitet: Unusquisque enim secundum suum laborem mercedem accipiet [23 1Kb] . Si te curialium et maxime scacarii  labyrinthis immerseris, magna spiritualis exercitii dispendia patieris. Nemo  potest duobus dominis seruire, Deo et mammone [24 1Kb] . Non excidat a te quomodo in tonsura capitis, quando electus es in sortem Domini, renuntiasti ignominie laicali. In die autem consecrationis tue, super abrenuntiatione secularium emisisti uota, que distinxerunt labia tua. Alligatus es uerbis oris tui, ubi ad consecrantis interrogationem sine exceptione aliqua promisisti quod, de cetero, a terrenis negotiis et a turpibus lucris te alienares, tuamque sollicitudinem diuinis semper negotiis mancipares. Quid tibi ad scacarium, quid tibi ad fiscales reditus, ut uel horula breui curam posthabeas animarum? Nunquid Christus te ad telonium elegit? Mattheus semel inde assumptus, denuo ad ipsum non rediit. Non sis ergo in turba eorum qui  secularia spiritualibus anteponunt, glutientes camelum, culicemque liquantes [25 1Kb] . Legimus [26 1Kb] quod in diebus Constantini quidam episcopi principi adulantes, maiorem reuerentiam regalibus edictis quam sanctionibus euangelicis exhibebant.  Sunt et hodie quibus commissa erat dispensatio uerbi Dei, qui silent a bonis [27 1Kb] , canes muti, non ualentes, imo non uolentes latrare [28 1Kb] , nisi forte euangelice libertati obgrunniant et oblatrent: conuersi enim sunt in arcum paruum [29 1Kb] , prebentes seipsos arma iniquitatis peccato. Iuste iudicate, qui iudicatis orbem [30 1Kb] : nam et ille, qui terribilis est super filios hominum [31 1Kb] , etiam iustitias iudicabit [31* 1Kb] . uerbum prophete est: ue qui conditis leges iniquas, et iustitiam iusti aufertis ab eo [32 1Kb] . uis, ut aliqua lex tibi gratia exempli proponatur? Pauperrimus aliquis inhorrescit nuditate et fame, uidetque uxorem et familiam suam inedia lethali tabescere; certe eis mors imminet, nisi rapiat aut furetur. Furatur itaque modicum aliquid, dubium  uite discrimen eligens, ut certum periculum mortis et famis angustia importabilis euitetur. Miserabilis homo in furto deprehenditur, et damnatur ad mortem. Iudices uero nec miseriam pauperis, nec urgentiam necessitatis, que ipsum ad furandum compulit, pensant. Nunquid iustiores sunt Deo, qui in lege, quam dedit Moysi, pecuniaria mulcta fures puniri decreuit? Nunquid est equior lex eorum lege imperiali, quam uigilanti studio et exactissima deliberatione sanciuit equitas? Illa equidem inter furem manifestum, et non manifestum circumspecte distinguit, et hunc in duplum, illum uero in quadruplum punit. Porro, sicut Ieremias deplorat [33 1Kb] , adulteriis plena est terra, et passim coniugati atque  soluti ad uxores hinniunt alienas; pauper rapiens alienam ouiculam suspenditur, adulter alienam uxorem rapiens patientissime sustinetur. Hec est detestabilis patientia, quem Apostolus ironice proponebat. Libenter, inquit, suffertis insipientes, cum sitis ipsi sapientes [34 1Kb] . Audiant itaque nostri reges quod rex sapientissimus Salomon in Prouerbiis suis dicat: Non est grandis culpa, cum quis furatus fuerit; furatur enim, ut esurientem impleat animam; deprehensus quoque reddet septuplum; qui autem adulter est, propter cordis inopiam perdet animam suam; turpitudinem et ignominiam congregat sibi, et opprobrium illius non delebitur [35 1Kb] .

Lex Mosaica [36 1Kb] et imperatorie sanctiones adulteros [37 1Kb] , et eos qui nefando coitu legem nature  impugnant, morti addicunt. Propterea etiam principibus datus est gladius ad uindictam malefactorum [38 1Kb] ; ipsi uero abominationes eorum dissimulant, aut per impunitatem potius fouent. uidentes furem currunt cum eo, et portionem suam cum  adulteris ponunt, et polluti labii participio peccant, et non corrigunt, ut eis conueniat quod Apostolus dicit [39 1Kb] : Propterea uos non corripitis, quia eadem sepius agitis. Omnia illicita committuntur impune, nullusque pro diuine legis preuaricatione damnatur [40 1Kb] ; imo laudatur peccator in desideriis anime sue, et iniquus benedicitur [41 1Kb] .

Impunitas est equidem negligentie filia, contumacie mater, radix peccati, nutrix adulterii et incestus, mortis eterne preambula, preparatrix inferni; per impunitatem impiorum malitia conualescit, per hanc in suis stercoribus miseri computrescunt, atque peccatorum suorum bibentes urinam, gloriantur cum male fecerint, et exsultant in rebus pessimis. Quantum sit innocentie bonum  nesciunt, qui semper nocere nouerunt, tanto liberius, quanto desperatius, totas in peccatis habenas concupiscentie laxant, toto desideriorum impetu feruntur precipites in contemptum, sicut scriptum est: Peccator, cum uenerit in profundum malorum, contemnet [42 1Kb] . Sancta Dei mandata et terribilia eius iudicia uerba reputant, nec mortis eterne supplicia timent, donec pernicioso nimis experimento cognoscant per interminabiles cruciatus, quod credere aut timere noluerant. Nam, cum Christus in iudicio corpus illud exhibuerit pro salute nostra susceptum, pro nostra absolutione damnatum, pro nostrorum uulnerum medicina clauis et lancea perforatum, quid erit, quando  contra immunditias nostras, liuores et cicatrices in accusationem et damnationem nostre pertinacie proferentur? Illud celestem exasperat iram, et plerisque discrimen eterne damnationis accumulat, quod quidem principes sacerdotum et seniores populi, licet non dictent iudicia sanguinis, eadem tamen tractant disputando et disceptando de illis, seque ideo immunes a culpa reputant, quod mortis aut truncationis membrorum iudicium decernentes, a pronuntiatione duntaxat et exsecutione penalis sententie se absentant. Sed quid hac simulatione perniciosius est? Nunquid discutere et definire licitum est, quod pronuntiare non licet? Certe Saul de morte Dauid multiplici machinatione tractabat, et ut malitiam suam sub umbra innocentie palliaret,  dicebat: Non sit manus mea in eum, sed sit super eum manus Philistinorum [43 1Kb] . Sane quantum hec dissimulatio eum excusabat apud homines, tantum apud Deum eumdem damnabilius accusabat. Expressa similitudinis forma, in consistorio illo, in quo Christus ad mortem damnatus est, Pharisei et scribe dicebant: Nobis non licet interficere quemquam [44 1Kb] . Cumque tamen clamarent, dicentes: Crucifige [45 1Kb] , sententiam in eo occisionis cruenta malignitate dictabant. Quem occidebant gladio lingue, publice protestabantur sibi occidere  non licere, eorumque iniquitas eo ipso detestabilior erat, quia ut euaderent humanum iudicium, eam simulatio innocentie occultabat. Animabus prelatus es, non corporibus, nichil prelato commune est cum Pilato. Christi uillicus es, et uicarius Petri; nec te respondere oportet Cesari de commissa tibi iurisdictione, sed Christo. Quidam tamen per usurpatas seculi administrationes se uinculo curiali obnoxiant, et quasi renuntiauerint sue priuilegio dignitatis, calculum durioris euentus exspectant. Nam pro causa huiusmodi hodie in Sicilia mancipati sunt episcopi quidam carceralibus uinculis, nec aliquod exspectant ab Eclesia Romana solatium, quibus improperatur a summo pontifice, ut bibant de calice, quem sibi temere miscuerunt.  Ad umbratilem huius temporis iustitiam spectat illud, quod si episcopus aut sacerdos occiditur, pena tanti flagitii sub dissimulatione transitur; pro interemptione uero Iudei exactissima districtione rigor iudiciarius exercetur. De tota illa multitudine, que in necem beati Thome archiepiscopi et primatis manum consilii et auxilii prebuerunt, nec unus auriculam perdidit. Interempta uero uxore Aaron Iudei, in illius rei auctores et consiliarios exquisitis suppliciorum generibus tota terra infremuit.

Illud nichilominus absurdum detestandumque dicitur, quod effracta ecclesiarum immunitate et dignitate sacri ordinis conculcata, quidam principes terre de sola immunitate cogitant ferarum,  et, hominibus gementibus inter seruiles angarias, cerui, capreoli, dame et lepores priuilegio summe libertatis exsultant. Pauperum segetes et hortos impune depascunt, nec est qui eos arcere presumat; lex enim funesta homines hodie, non solum de captione ferarum, sed de simplici captionis suspicione condemnat. Succiduntur membra, que in causam humane propagationis natura creauit, effodiuntur oculi, pedes etiam manusque truncantur, et homo qui ad imaginem et similitudinem Dei creatus est, in sui Creatoris contumeliam horribiliter deformatur. Hanc equidem et alias odibiles Deo leges dominus rex non instituit, sed institutas inuenit, que sicut conditoribus uerse sunt in eternum supplicium,  ita domino regi cederent in premium salutis eterne, si eas, hortatu uestro, aut omnino delere studeret, aut ex parte aliqua temperaret. Deus equidem propter hominem bestias fecit; et sicut legitis in Genesi [46 1Kb] , uoluit et precepit Dominus, hominem piscibus maris, auibus celi, et bestiis terre, et cunctis animantibus dominari; ut taceam de coniugiis, que per uiolentiam contrahuntur, de pupillorum custodiis et tutelis, quas sola dictat ambitio, et de aliis enormitatibus innumeris, quas refrigescente caritate multorum communis abusio  introduxit. Tuum saltem excitet zelum quod, ecclesiastica dignitate calcata, uineam Domini, quam plantauit dextera eius, exterminauit aper de silua [46* 1Kb] . Misereatur Dominus uinee sue, et exsurgat eo inspirante aliquis ex filiis excussorum [47 1Kb] , qui auulsas propagines eius in sanguine suo studeat replantare. Positus es inter principes populorum, inter patres conscriptos, quibus dati sunt gladii in manibus eorum ad faciendam uindictam in nationibus [47* 1Kb] . Exsurge igitur, homo Dei, ex aduerso ascende, ad opus fortitudinis te accingens: succurre plage Ecclesie: uende cum apostolis tunicam, ut enias gladium, ignitum eloquium et spiritum uehementem [48 1Kb] : arma potentia Deo ad conuincem lam omnem inobedientiam [48* 1Kb] , ad captiuandum omnem intellectum  in obsequium Christi. uas electionis es, ut portes nomen Domini coram gentibus et regibus. Euaginato lingue gladio, in exsecutionem episcopalis iustitie, iuxta formam que tue professioni annexa est, circumcurre; uultus tuus sit super facientes mala [49 1Kb] . Clama iniquis, nolite inique agere, et delinquentibus, nolite exaltare cornu. Dominus Ieremie, et in Ieremia loquitur tibi, dicens: Sta in atrio domus Domini, et loquere ad omnes, si forte audiant et peniteant, et conuertantur a uia sua mala [49* 1Kb] . uade et clama sermones istos: Reuertere, auersatrix Isrel, dicit Dominus, et non auertam faciem meam a uobis; conuertimini filii Isrel reuertentes [50 1Kb] .

 Duo sunt, iustititia et libertas, pro quibus quisque fidelis usque ad sanguinem stare debet. Si ergo res exegerit, pro iustitia et libertate Ecclesie, non dubites facultates tuas raptoribus, famam ludibrio, fortunam periculis, et caput hostilibus gladiis obiectare. Delectabile spectaculum est angelis, si sit homo pro iustitia opprobrium abundantibus et despectio superbis [50* 1Kb] . Apostolus non uerebatur uitam suam periculis exponere pro subiectis. Et ego, inquit, superimpendar pro animabus uestris [51 1Kb] . Cum Dei beneficiis etiam angeli se impares fateantur, quid ei retribuere potes pro omnibus que tibi eius gratia prerogauit [51* 1Kb] ? Pro te posuit ad mortem animam suam, quid ergo uereris pro eo ponere uitam breuem, fragilem et incertam, quam lex mortis in  proximo exactura est, et nunc eam salubrius posset offerre deuotio? Utinam daret uoluntas, quod necessitas extorquebit, et quod tunc soluetur ex  debito, nunc offeretur ex uoto; testimonio ueritatis [52 1Kb] , qui uitam suam perdiderit, eam custodiet, et qui eam custodierit, perdet; longe consiliosius est perdere illam, ut custodias, quam custodire ut perdas. Si ergo Christi discipulus es, ignoscat zelus tuus, exsurgat episcopalis auctoritas, nec inueniaris in magnis minimus, qui magnus in minimis exstitisti. Si longa est manus regis, longior debet esse manus episcopi. Arripiat iudicium manus tua. Si dixeris, plaga magna est, et curari non potest, scias quia maior est diuina misericordia, quam humana miseria. Spera et confide in eo qui posuit adiutorium super potentem [52* 1Kb] , cui non erit impossibile omne uerbum. Stabulario dictum est: Curam illius habe [53 1Kb] . Curam habere et non curare preciperis.  Cura ergo et labora; nam si egrotum non curaueris, implesti tamen medici uices, si nichil ex contingentibus omisisti. Apostolus non dicit plus profui, sed plus omnibus laboraui [54 1Kb] . Deus autem mercedem laborum sanctorum, non ex prouentu laboris, sed ex labore metitur. Ideo Paulus non in plurima obuentione laborum, sed in pluribus laboribus gloriatur [55 1Kb] . Annuntia populo scelera eorum, si obdurate frontis sunt, et tu e diuerso frontem tuam obdura, frontem duram fronte duriore obtundas, ut dicat tibi Dominus, quod legitur quandoque dixisse prophete [56 1Kb] : Dedi frontem tuam duriorem frontibus eorum. Sufficit, si cum Apostolo secura conscientia dicere merearis: Contestor uos hodie,  quia mundus sum a sanguine omnium uestrum. Non enim subterfugi, quominus annuntiarem uobis omne consilium Dei [57 1Kb] . Sicut beatus Hieronymus scribit [58 1Kb] : Maluit Ioannes periclitari apud regem, quam diuine legis silere iustitiam. Elias contra Achab et Iezabel, et Ioannes contra Herodem et Herodiadem missi sunt. uide, si et tu a Deo missus es, ut magnates terre arguas, Achab et Herode peiores. Constat enim Achab Iudeum, et Herodem proselytum fuisse; damnabilius autem est in Christiano quodlibet crimen, quam in proselyto uel Iudeo. Sic ergo studeas implere pontificem, ut in Domino uiuas, et in Domino moriaris. uerbum Apostoli est: Siue uiuimus, siue morimur, Domini sumus [59 1Kb] . uita quidem confessorem, causa martyrem  facit; ubi autem persecutionis causa non imminet, pia in se ipsum crudelitas et desiderium patiendi uicem martyrii recompenset. uale.





INuECTIuA IN DEPRAuATOREM OPERUM BLESENSIS.

 Exhortatiunculam tuam cum gratiarum actione multiplici suscepissem, nisi preblandientis suauiloquii lenitas captiosa in euidentis iniuriam conuicii euasisset. Scriptum est quia omnis homo primum bonum uinum ponit [60 1Kb] ; nec propinantur uenena nisi melle condita. Si prologum istius opusculi mei super Iob diligentius inspexisses, me satis excusabilem faciebant ea que mihi liberum scribendi arbitrium omnino inuidebant. Sane ante opusculum illud nondum hoc genus scribendi attigeram, simplicesque laboris mei primitias, quas in Christi obsequium dedicabam, et tunc primo nascentem studii mei spiritualis infantiam exquisitis machinationibus impugnasti. Parcere simplicitati debueras, nec in derisionis materiam dare saliuas  decurrentes in barbam Dauid [61 1Kb] , et uerba infantilia Ieremie [62 1Kb] . Et ego quidem carnalis homo sum, et uenundatus sub peccato [63 1Kb] : tu uero regularis canonicus, et spiritualis homo, quod in canonica Epistola legitur, recolere debuisses: Si preoccupatus fuerit homo in aliquo dilecto, uos, qui spirituales estis, instruite huiusmodi in spiritu lenitatis [64 1Kb] . Utinam corripiat me iustus in misericordia, et increpet me [65 1Kb] . Benigna enim est correctio, que ex caritate procedit; nam et caritas benigna est [66 1Kb] . Porro ex abundantia cordis, et ex adipe iniquitatis os tuum locutum est; ideo lingua cedens proximum uulneras, calamum quassatum conteris, et exstinguens linum fumigans [67 1Kb] , in spiritu uehementi conteris naues Tharsis [68 1Kb] . Sciolus es, pauceque  littere faciunt te insanum. uolens ergo constituere iustitiam tuam, conuersus es in uerba malitie, aliosque iudicans et diffamans, uenaris tibi ex aliena deprauatione fauorem. Pro minimo tamen mihi est, ut a te iudicer, aut ab humano die. Qui enim iudicat me, Dominus est [69 1Kb] . Quis te constituit iudicem super nos? Tu quis es, qui iudicas seruum alienum? Domino suo stat, aut cadit: stabit autem [69* 1Kb] . Ego uero, quem impudentius et imprudentius arguis, arguam te et statuam contra faciem tuam, ut discas non blasphemare. Apponam ergo sagittas potentis acutas contra linguam dolosam [70 1Kb] , maledicam, magniloquam, scurrilem, dissolutam; loquar contra sibilos serpentis antiqui: nam in lingua  tua loquitur, qui quondam in serpente locutus est [71 1Kb] . Lingua siquidem detractoria, uipera est, leniter transit, et grauiter percutit. Membrum substantia modicum, malitia magnum, et, ut uerbo B. Iacobi utar: Lingua modicum membrum est, sed plenum ueneno mortifero [72 1Kb] . Si quis putat se religiosum esse, non refrenans linguam suam, huius uana est religio [73 1Kb] . Religiosum te putas, quia religionis habitum geris, sed sanctitas et lingua uiperea simul esse non possunt. Sane uir linguosus non dirigetur in terra [74 1Kb] ; incircumcisa enim labia plurimum sordis sibi coagulant; et omne uas, quod non habet cooperculum, in lege Domini reputatur immundum [75 1Kb] . uerbum Isaie est: Cultus iustitie silentium [76 1Kb] . Utinam posuisses ostium circumstantie labiis tuis [76* 1Kb] , et  non prosiluisses usque ad maledicendum! Maledici enim regnum Dei non possidebunt [77 1Kb] . Ad rixas me inuitas inuitum. Testimonio enim Salomonis: Qui dimittit aquam, caput est iurgiorum [78 1Kb] , et lingua occasio est scandali, quoties in dectractionis profluuium se diffundit.

Qui me commorit, 
Flebit, et insignis tota cantabitur urbe [79 1Kb] .
Utinam tacuisses, ut prudentior appareres. Sed unde me nosti?

Non exspectato uulnus ab hoste tuli [80 1Kb]
Porro licet faciem tuam non uiderim,

. . . . . ego te intus et in cute noui [81 1Kb]
Existimasti inique quod essem tui similis [82 1Kb] . Ego  quidem in opere meo simpliciter ambulabam, tu dolose agebas in lingua tua. Seminabam triticum, et tu inimicus homo superseminabas zizania [83 1Kb] . Noli, queso, loquendo sublimia gloriari, non plus sapere quam oportet [84 1Kb] . Alta enim sapere mors est. Et facile periclitatur qui se in alto prospiciens obstupescit.

Dicis, et scribis, quia me non uidisti. Gaudeo plane quod me non uideris. Iam spiritum aspidis in te sensi. Utinam me non uideat oculus basilisci. Inuide et detractor Deo odibilis, quid me mordes? Qui enim detrahit, dicit Ecclesiastes [85 1Kb] , sicut serpens, qui mordet in occulto. Si inuicem mordetis et comeditis, dicit Paulus, nonne ab inuicem consumemini [86 1Kb] ? Si ore ad os disputatio et conflictus  esset inter nos, patientius sustinerem. Facile est tibi impugnare absentem, testeque Hieronymo, delicata doctrina est pugnam dictare de muro. In me utinam experiaris et oris et operis uocem! Tutum tamen mihi esse non arbitror cum homine cerebroso contentiosum funem trahere, et, contra consilium Salomonis, stulto iuxta suam stultitiam respondere [87 1Kb] . Meas ergo iniurias dissimularem silentio; sed uereor ne deterioris in te presumptionis excitet incentiua uaga et effrenis impunitas. Epistolam scribere inceperam, sed exuberans materia loquendi non patitur se ad epistolare compendium coarctari. In librum ergo epistola crescit, et euenit Salomonis uerbum, quia faciendorum librorum non erit finis [88 1Kb] . Decebat ordinem  tuum ea scribere que publice utilitati proficerent, que mentem reficerent, que omnem intellectum in seruitutem et obsequium Christi redigerent. Tu uero, apostolice professionis oblitus cui dederas manus, et illius que secundum pietatem est doctrine, ut uerbo Apostoli utar, superbus et nichil sciens, languens circa questiones et pugnas uerborum [89 1Kb] , cum illis, qui detractioni et scurrilitati uacant, matronalem adulteratis sacre Scripture integritatem, Ieremia lamentante et dicente: Contritum est cor meum intra me a facie Domini et sanctorum uerborum eius, quoniam adulteris plena est terra [90 1Kb] . De te et consimilibus tuis Apostolus loquens: Audiuimus, inquit, quosdam ambulantes inter uos inquiete, et curiose agentes. His qui huiusmodi sunt denuntiamus  et obsecramus in Domino, ut cum silentio panem suum manducent [91 1Kb] . Adulatorem principis, et sancti ordinis delatorem, uocas hominem, quem non nosti, sed docuisti linguam tuam loqui mendacium: et in hac parte mentita est iniquitas sibi [92 1Kb] . Spiritus Dei reddit testimonium spiritui meo, quia nunquam fui olei uenditor, nec soleo magnates palpare in uitiis, aut laudare peccatorem in desideriis anime sue [93 1Kb] . In Compendio meo super Iob, in Epistolis meis, in libro Exhortationum mearum, in Dialogo meo ad regem Henricum, in tractatu meo De Ierosolymitana peregrinatione, in libro meo De prestigiis fortune; et in opere meo nouello De assertione fidei, in libro Contra perfidiam Iudeorum,  in libro De confessione et penitentia, et in eo qui Canon episcopalis inscribitur, et in quam plurimis aliis scriptis meis, regem nostrum, et alios terre magnates, ubi materia se offert, plena libertate redarguo,  sollicite suggerens quidquid ad eorum edificationem citra inuectiue iniuriam potest humana deuotio. uitam religiosorum, quorum diuerse sunt species  tota cordis affectione ueneror, ipsorumque pedes brachiis deuotissime humilitatis amplector. Scio enim quia, pre cunctis secularibus, et clericis et laicis, tanto differentius uirtutum titulos referunt, quanto impressioribus uestigiis apostolorum regulis inheserunt. Ipsi in humilitate, hospitalitate, obedientia, caritate et ceteris, quibus regnum Dei rapitur ac possidetur, indefessa sollicitudine se exercent. Hi carnem deprimunt, spiritum erigunt, uitam in terra ducentes angelicam, Christo militant in tenuitate  ciborum, in asperitate uestium, in uigiliarum excubiis, in psalmis, et hymnis et canticis spiritualibus, in confessionibus, in disciplinis et lacrymis, in celestium suspiriis, in ignitis compunctionibus et in iubilationibus arcanis, in excessibus mentis, dulcibusque susurriis, in quibusdam glorie celestis experientiis, in amplexibus Sponsi. Porro illud omnino dissimulare non poteram: quod cum ceteri balsamum gloriose opinionis in odorem suauitatis effundant, tu tibique similes facti estis odor mortis in mortem [95 1Kb] . Quod si textura cilicii et pelles, sicut ad excusandas excusationes in peccatis allegas [96 1Kb] , foris exponuntur pulueri et labori, utinam sint pelles Salomonis [97 1Kb] , et non pelles terre Madian.  Utinam, qui pro domorum suarum negotiis exeunt, molant pro his qui in lecto sunt, et se dissolutius ad illicita non relaxent. Legimus autem in libro quotidianorum euentuum, quod in his qui euomuerunt seculum, frequenter amor seculi recidiuat, suamque reedificantes Iericho, quam in primitiua conuersatione subuerterant, ignem et cineres ambitionis suscitant iam sopitos [98 1Kb] . Et quid est in uobis amor mundi nisi odium Dei? quid est ardor ille concupiscentie, qui aurum uestrum uertit in scoriam, nisi mors anime, transgressionis mater, magistra nocendi, primipilaria iniquitatis, auriga malitie, sicaria uirtutum, seditionis origo, et fouea scandalorum? Non ad iactantiam dico, sed ut impudentiam tuam  retundam. Bone memorie rex Henricus pro denario S. Petri  , quandoque aduersus duos priores ordinis tui inexorabiliter et irreconciliabiliter  excanduerat. Nemo presumebat se opponere ex aduerso; ego steti in confractione pro eis, et in tempore iracundie factus sum reconciliatio [100 1Kb] . Ad instantiam meam, inspirante Deo, frequenter regia manus in eleemosynarum gratia munifice et magnifice se effudit, et adhuc eleemosynas illas enarrat Ecclesia sanctorum [1 1Kb] . Testimonio multitudinis aulice quandoque ad mee paruitatis instantiam, eo adiuuante, in cuius manu sunt corda regum [2 1Kb] , magna debita personis ecclesiasticis condonauit, relaxauit compeditos, et damnatorum supplicia leuigauit. Illud autem equanimiter ferre non possum, quod, abiecto consilio et congregatione iustorum, qui prius fueras canonicus regularis, factus es canonicus insularis. Signum egrotantis  animi est, quod exis a conuersatione communi, solitudinem congregationi pretulisti, et insulam claustro. Fecisti te anathema fratribus tuis, terram promissionis pro Aegypto, pro Babylone Ierusalem, et celum deseris pro inferno. Quid tibi et solitudini? ue soli [3 1Kb] . Multos in discrimen anime solitudo deiecit. Errauerunt in solitudine quidam, et a serpentibus  perierunt [4 1Kb] . Ego serpentes reputo uipereas cogitationes, que te in solitudine obsederunt. Ibi tentationum turba te circumstrepit, ibi multiplex uitiorum exercitus te infestat: cumque uidearis euasisse fremitus mundi, mundus in hac singularitate tua tibi cum multiplicibus phantasiis insultat. Sedere posses in claustro solitarius, et tacere, et leuare te super te. Ibi sunt, testimonio Iob, qui edificant sibi solitudines [5 1Kb] ; ibi inter multos poteras esse tecum. Nunc autem solus es, et tamen in turbis affectuum. Habebas in claustro secretum solitudinis, locum penitentie, pacem anime, contemplationis arcanum, gaudium in Spiritu sancto, consilium in hesitatione, in tentatione remedium, et in omnibus efficax beneficium medicine. Ibi uirtutum  schola est, summe ibi modestie usus, morum regularitas, legendi libertas, fraternitatis affectio, omnium communicatio, discipline uigor, lex obedientie, uinculum caritatis, et mutua obsequela.

uerum molestus est tibi penitentie labor, abstinentia onerosa, importabilis discipline austeritas,  que sola est clauis innocentie, religionis anchora, custodia cordis, et peremptoria prorsus appetitus illiciti. Propter quod Propheta [6 1Kb] nos admonet apprehendere disciplinam. Et Apostolus dicit: Si estis extra disciplinam, ergo filii adulteri estis [7 1Kb] . uereor, ne qui spiritu cepisti, carne consummeris [8 1Kb] ; et ne te tangat illud Isaie uerbum: Concepisti ardorem, et stipulam peperisti [9 1Kb] . Primam enim fidem irritam faciens, sub quodam religionis colore fundamentum initiate religionis euertis, tuamque animam quasi sub iactu alee ponens, in salutis et fame tue periculum te deuoluis. Scriptum est: Qui amat periculum, in eo peribit [10 1Kb] . Et nunc quid tibi uis in uia Aegypti? et quid tibi in uia Assyriorum, ut bibas aquam turbidam? Aquam Siles respuisti, et  elegisti aquas Rasin [11 1Kb] ; dereliquisti fontem aque uiue, et fodisti tibi cisternas ueteres, que aquam continere non possunt [12 1Kb] . Nam, ut sermonibus extraordinariis et scurrilibus uaces, tanquam ferus de silua, singulariter uiuis, et qui de radicibus et herbis [13 1Kb] , si uerus anachoreta esses, sustentari debueras, tibi et puero tuo fratrum tuorum uestes et alimenta usurpas. Porro, cum due sint leges, interior et exterior, licet tibi, et his qui tibi blandiuntur placeat singularitas tua, spiritus tamen ueritatis, qui neminem palpat, et ipse est lex interior, que te accusat et damnat. Assuesce igitur iugo Domini, frater inuise; te enim non uidi. Pone, sicut dixit Salomon, pedem tuum in compedibus illius, et ne accideris  in uinculis eius [14 1Kb] . uides quia omnis creatura uanitati subiecta est [15 1Kb] , et in imagine pertransit homo [16 1Kb] . Non ergo aliquo singularitatis obtentu deseras domum tuam, ne alibi domum tibi edifices ad gehennam. In ea uocatione, in qua uocatus es, finaliter perseuera. Apostolus enim ad Thessalonicenses scribens: Operam, inquit, detis, ut quieti sitis, et uestrum negotium peragatis [17 1Kb] , negotium salutis insinuans. Idem ad Corinthios scribens: Fratres, inquit, mei dilecti, stabiles semper estote et immobiles in opere Dei [18 1Kb] . Claustrum semel ingressus clausisti te, et Christi uinculis alligasti. Clausus es et alligatus per ordinis censuram, per discipline obseruantiam, per stabilitatis promissionem, per clausuram reuerentie et timoris, per obedientie  ligaturam. Clausuram hanc ille abiecerat, de quo Salomon improperans, dicit: Per agrum pigri hominis transiui, et per uineam stulti, maceria lapidum destructa erat, totumque repleuerant urtice et spine [19 1Kb] . Quasi aliquid ceteris altius et celestius sapias, libertatem tibi cuiusdam familiaritatis usurpas. Scias autem, quod recedens a claustro elongaris a Deo; nec te potes facere liberiorem, quam si claustralem diligas et impleas seruitutem. Sane tua te litteratura insanum et preuaricatorem regularum obseruantie facit. Sed, iuxta uerbum Sapientie, Melior  est homo minoratus sapientia, et sensu deficiens in timore, quam qui abundat sensu, et transgreditur legem Dei [20 1Kb] . Ideo te in solitudinem recepisti, ut scurriles ineptias licentius mediteris, atque in opinionis aliene discrimen possis liberius euagari.

Eapropter te iam non annumero inter lupos rapaces, qui ueniunt sub uestimentis ouium [21 1Kb] , sicut me quosdam religiosos insimulasse causaris, sed inter pulices mordaces te pono, inter demolientes tineas, inter cynomias et ciniphes, et muscas Aegypti grauissimas. Quare de quadrantibus nos arguis, qui de oblationibus pauperum, et de uiduarum quadrantibus uiuis? Nonne prior tuus ecclesiis apponit ecclesias, et reditum reditui, atque possessionem possessioni  accumulat? Quod si ad colorandam turpitudinem culpe titulum publice utilitatis allegas, scias quia nec eum defendit numerus, nec multitudo conuentualis excusat. Non enim minus ardebit, qui cum multis aut pro multis ardebit. Cum uero Apostolus dicat, hoc ipsum delictum esse in uobis, quod uestra repetitis, et non potius iniuriam patimini [22 1Kb] ; tu pauperrimus legista de legibus garris, et contra Turonense concilium, contra legem Dei, et in anime tue perniciem usurpas officium postulandi.

Quid tibi, et togatorum professioni, qui mortuus eras mundo, et complantatus similitudini mortis Christi? Abiecta lege Domini, que immaculata est, conuertens animas, legibus decurtatis et corruptis  in libro pauperum te exerces, ut in causis non ex originali scriptura, sed ex integro et corrupto alleges. Certe, sicut Tripartita historia refert [23 1Kb] , Ioannes Chrysostomus, licet iuris ciuilis scientia preemineret, rogatus tamen a familiaribus suis, ut eorum causas ageret, nomen semper abhorruit aduocati. Nam in homine religioso uile et abiectum est aduocationis officium; quod satis insinuat Apostolus, dicens: Secularia negotia si habueritis, eos qui contemptibiliores sunt inter uos, constituite ad iudicandum [24 1Kb] . Isti sunt cilicia et pelles, de quibus loqueris, qui foras ad puluerem exeunt et laborem; et utinam tendantur, sicut tabernacula Cedar [25 1Kb] , ut se ad illicita non relaxent! Clericorum uoluptates accusas, quas apud plerosque spirituales in Christo  potius censeo, quam carnales. Noui quamplurimos, quibus ad occasionem turpitudinis suspectior esset sua camera, quam forte tibi ecclesia; plus fortasse in tuis semicinctiis, quam clericus in purpura et bysso gloriaris. Melior est purpurata humilitas, quam pannosa superbia. Pietas ipsa est cultus Dei. uide ne speciem pietatis habeas, et non cultum: ne de illorum numero censearis, contra quos Apostolus dicit: Speciem quidem pietatis habentes, uirtutem uero abnegantes [26 1Kb] . Quid, putas, est iniquius, publica peccati professio, an simulatio sanctitatis?  Porro non auferunt conscientie uermem habitus et tonsura: regnum Dei intra uos est [27 1Kb] , non in exteriori uestitu. Nonnullos clericos noui, qui quasi nichil possidentes multa possident; non enim habent sibi, sed omnibus quidquid habent. Sic temporali fouentur subsidio, sicut in stabulo uiator utitur lecto. Pausat ac festinat recedere, nouit enim se esse peregrinum et hospitem super terram. Putas eos omnes ita elongatos a Deo, ita sue salutis immemores, et in reprobum sensum datos, ut eos aut gehennalis miserie timor, aut celestis glorie beatitudo non excitet? Nunquid discipline et penitentie, et ceterorum, que ad spirituale pertinent exercitium, penitus sunt ignari? Nunquid resina non est in Galaad, aut medicus non est ibi [28 1Kb] ? Si Galaad est  aceruus testimonii uel martyrii, quod idem est, leua oculos tuos, et recole, si unquam uideris alicuius Regule professorem per agonem martyrii de seculo triumphasse. Nam si eo modo aliquem triumphasse proponas, hunc ab ordinis obseruantia prerogatiua episcopalis exemerat. Non oportet omnes regulari militie manum dare. Credo non minoris esse meriti citra professionis uinculum, et assumpte necessitatis angariam simpliciter ambulare cum Deo, et custodire uas suum in sanctificatione et gratia, suasque manus a sordibus munerum excutere, quam detrectare onus impositum, et luctari cum obedientie iugo. Religio enim munda et immaculata [29 1Kb] hec est custodire se immaculatum  ab hoc seculo, et se in operibus misericordie iugiter exercere. Si ouile Iacob, si rete Petri, si domum Patris celestis attendis, diuersas oues, diuersos pisces, diuersasque et multas inuenies mansiones. Ne, Daniel et Iob diuersas uite meritorie semihabuerunt. Et, si Christus commendauit otium tas Marie, non tamen ei displicuit occupatio Marthe [30 1Kb] .

Gratius acceptat Dominus plerumque peccatoris penitentiam humilis et contriti, quam innocentiam iusti tepidi et remissi; ille fortiter cadit, sed fortius surgit; iste lentescens in uia Domini, et in proximo euomendus in suo tempore et torpore marcescit. Ouis in lege Domini [31 1Kb] longe ab ostio tabernaculi offerri precipitur; et capra, que hostia pacifica est  in ipso tabernaculi ostio, unde ouis elongata est, immolatur. Familiarius enim in sinum celestis gratie admittuntur, qui extraordinarios actus austerioris penitentie iudicio puniunt, quam qui in uia uite acedia dormitantes animo languescente fatiscunt. Non prefero religioni, que ad Deum uia certa et directa est, nostre secularitatis incertum. Non dico cum Naaman Syro meliores esse fluuios Damasci Abana et Pharphar, omnibus aquis Isrel [32 1Kb] . Non dico cum Gedeone [33 1Kb] , quod meliores sint racemi Ephraim uindemiis Abiezer; neque homines angelis, neque comparo terras celis, sed imperfectum,  queso, uestrum uideant oculi tui, teque ipsum iudicans non iudices, quem non nosti, donec de illius uultu iudicium uestrum prodeat, qui reuelabit occulta cordium et manifestabit abscondita tenebrarum. Omnem equidem ordinem sanctum in uisceribus Christi diligo, magnifico, ueneror et adoro. Eapropter diu a retroactis temporibus aliquem tui ordinis uirum semper mecum habui mee conuersationis testem, meique corporis et anime angelum et custodem. Unum tamen elegi et preelegi mihi dilectum Deo et hominibus, quem iudicio meo longe differentius multis quadam preeminentia probatissime religionis illustrat. Diues in seculo, et uenerabilis fuit, sed pro Christo paupere se pauperem fecit. De eius amicitia glorior, eamque  uniuersis curialibus et palatinis familiaritatibus antepono. Ipse procul dubio amicus Dei est, canonice institutionis strenuissimus emulator, sue carnis crudelis aduersarius, anime uero custos sollicitus, fide firmissimus, spe longanimis, caritate profusus, in operibus timoratus, mansuetus et humilis, in consiliis prouidus, iucundus et circumspectus in uerbis. Semper mel et lac sub lingua eius; diffusa est enim gratia in labiis suis. Quadam uero hilaritate festiua, quodam pallore angelico ita serenata est facies eius; sic et facta ipsius et dicta quidam fauor celestis gratificat, ut aspectus eius, et sermo eiusdem sibi fere omnes in uinculum amicitie spiritualis alliciat. Memoriam eius posui  tanquam signaculum super cor meum [34 1Kb] ; cuius humilitatem, maturitatem, prudentiam, constantiam, et, ut includam multa paucis, incomparabilem honestatem in interioribus meis iugi recordatione circumfero, quantumque permittit conuersatio secularis ad exemplar illius quasi ad sigilli spiritualis imaginem me consigno. Et quia sententias inuoluens prestigiosis sermonibus tirocinium meum et primitias in theologica facultate palliata iniquitate deprauas, ad hominem, et non ad orationem respondeo. Nam cum sis disputator dyscolus et peruersus, responsio tota hec ex sola indignatione dictatur.

Arguis me dixisse quia melior est uox operis, quam uox oris. Argue ergo eum, in cuius ore non  est inuentum mendacium [35 1Kb] ; ipse enim tue institutionis Regule contradicens, de te et consimilibus tuis dicit: Que dicunt facite, que autem faciunt, nolite facere [36 1Kb] . Ipse etiam prius fecit, et postea docuit, sicut scriptum est: Cepit iehsu facere et docere [37 1Kb] . Que prius fecit, postea docuit: uoci orationis uocem operis anteponit. Si me de illa quam posui inter uocem oris et uocem operis comparatione causaris, adhuc dico, et cum Salomone replico quia Melior est uir patiens expugnatore urbium [38 1Kb] ; Melior est canis uiuus leone mortuo [39 1Kb] ; Melior est puer sapiens et pauper rege sene et stulto [40 1Kb] ;  Melius est ire ad domum luctus, quam ad domum conuiuii [41 1Kb] . Infinita possem exempla inducere, et hec omnia se uariant alternatim, atque ex intensionis, aut remissionis intelligentia sibi respondent, quasi excedentia et excessa. Super timore initiali me arguis, quia non est timor Dei ante oculos tuos, et loqueris de timore perfecto: timor equidem penam habet [42 1Kb] . Ideoque mihi dubium est qualiter intelligas hominem in timore perfectum. Ubi enim est timor, nulla est perfectio. Audi Augustinum in homilia super Epistolam Ioannis [43 1Kb] : Si perfecta est, inquit, caritas in homine, iam non timet; perfecta enim caritas perfectam facit iustitiam: nec iam timet, sed desiderat, ut transeat iniquitas, et ueniat regnum Dei. Beatus etiam Ambrosius [44 1Kb]  dicit: Castus timor facit dulcescere quod amarissimum prius fuit; sed tam mundanus, quam seruilis timor in futuro non erit. Ioannes etiam Damascenus super uerbo illo in Epistolam ad Hebreos: Exauditus est pro sua reuerentia [45 1Kb] : Intellige, inquit, hanc reuerentiam totius timoris expertem. Deus enim caritas est [46 1Kb] ; caritas autem timoris consortium non admittit. Adhuc de fouea ericii, et de occultioris malitie latibulo procedit inuidia, ut derideatur simplicitas innocentis. Me namque blasphemasse proponis, eo quod dixerim quod Christus pro nobis de diuite factus est pauper. Audias quid B. Basilius in libro Exhortationis scribat: Sermo omnipotens de eo quod erat per naturam unum  cum Patre, factus est unum cum homine, natus de Patre, de muliere natus, de Omnipotente infirmus, de Domino exinanitus in seruum. Ad hec impugnas turrim Dauid, atque prestigiosis sophismatibus attentans titulos ueritatis, ea que communem et simplicem intelligentiam habent, uersuto interpretationis ueneno deprauas. Cum de transfiguratione Domini loquerer, simpliciter dicens quod, post illam glorie apparitionem, diuina que ibi apparebat species quodammodo rediit in humanam, tu hoc nomen, species, in Deo calumniose peruertis, ut nunquam ad contemplandam speciem sue celsitudinis perducaris. Audi quid dicat Ambrosius, exponens illam clausulam Ieremie: Quis stabit in substantia Domini, et uidebit uerbum eius [47 1Kb] ? Sapientia,  inquit, Dei uerbum Patris, est non degenerans ab eius specie, cuius substantiam in alia specie nobis ad remedium obtulit. Et Hilarius: Refulget in imagine usus in munere. Et idem: Prerogatiua enim speciei, in qua erat splendor et figura substantie Dei, pie dispensationis ministerio, sic se exinaniuit ad speciem serui, ut non esset alienus a substantia Patris. Ex concilio enim Toletano habes, quia in Christo due sunt species naturales: uirtus  et infirmitas. Unde Apostolus dicit: Et si Christus mortuus est ex infirmitate, uiuit tamen ex uirtute Dei [48 1Kb] . Item Hilarius: Distinctio innascibilitatis speciem insinuat: nec degenerat, quod nascitur, aut procedit, cuius unionem et speciei conformitatem incommutabilis natura conseruat. Ulterius procedit impostura malitie, nec in omnibus his auersus est furor eius, sed adhuc manus eius extenta [49 1Kb] . Ezechiam regem nulli patitur peccato fuisse obnoxium, cum publice Scriptura testetur, nec unius diei infantem a peccato esse immunem [50 1Kb] . Non inficior Ezechiam fuisse iustum et sanctum; sed uerbum Isaie [51 1Kb] est quoniam omnes iustitie nostre quasi pannus menstruate. Sanctus Dauid, in quo inuenerat Dominus uirum secundum cor suum [52 1Kb] ,  querebatur, quia iniquitates supergresse sunt caput suum [53 1Kb] ; Iob etiam, cuius uirtutes Dominus ita magnificat et extollit [54 1Kb] ; Ieremias quoque atque Moyses, et ceteri, quorum laus est in Euangelio, concepti, nati, et conuersati sunt in peccatis.

Si peccata Ezechie ignoras, recole quia sicut Dauid ad gloriam et ad pompam populum numerauit [55 1Kb] , sic et ille de fuga Sennacherib et exercitus eius strage superbiens [56 1Kb] , gratias Deo testimonio Augustini [57 1Kb] non retulit. Scis autem quia uitium ingratitudinis omnino peremptorium est anime, et detestabile apud Deum. Ad cumulum etiam superbe transgressionis, ad fastum et ostentationem cellas aromatum, thesaurosque Domini nuntiis Merodach  regis Babylonis ostendit [58 1Kb] . Non solum Merlinum, sed et te prophetam uoco; nam propheta es Antichristi: iam enim per te operatur mysterium iniquitatis [59 1Kb] . Sane nunquam Merlinum ponendum decreui in catalogo sanctorum, qui a seculo sunt, prophetarum, sed te et ipsum constituo inter prophetas Baal, annumero inter quadringentos prophetas Achab, qui ei in mendacio diuinabant [60 1Kb] : uel, quia in sortem sacerdotii es assumptus, collegam summo sacerdoti Caiphe te adiungo, qui in eo crudeli consistorio, in quo Christus innocens condemnabatur ad mortem, cum esset anni illius pontifex, prophetauit [61 1Kb] . Scripturas, queso, lege et intellige: non enim omnia inueniuntur in Catone. Certe si Merlinum prophetam  irrisorie dixi, non debueras excanduisse tam grauiter, ut mihi notam adulatoris inureres. Recole quod, cum Saul esset in ira Dei electus, et a Domino reprobatus, legitur tamen quod descendebat cuneus prophetarum, et factus est Saul inter prophetas [62 1Kb] . De Sibylla gentili, et de Balaam ariolo [63 1Kb] , et de aliis quorum prophetias recipit Ecclesia, contra Ecclesie doctores aliquid uirulentum uomuisse debueras. De Iahel, illud tibi respondeo, quia uir eius Haber Cineus iam cum omni domo sua  recesserat a fratribus suis, fedusque percusserat cum rege Asor: Sisara uero habens ex illa obligatione fiduciam, diuertit ad tentorium Haber. Rogauit ergo Iahel, ut ipsum celaret, ac poculum daret: dedit et Iahel ei lac, ut grauius obdormiret: ipsa uero tempora dormientis usque in terram clauo tabernaculi perforauit [64 1Kb] . uide, si rea est proditionis, qui misero transfuge querenti subsidium securitatem prestiterat dormiendi. Sed, ut uerbo Iob utar, umbra umbram protegit [65 1Kb] , similis excusat similem nec eam excusares, si proditionis facinus abhorreres. uerum, licet factum illud fuerit impium, habet tamen in se uenerabile sacramentum. Expressa uero similitudinis forma posset item mystice significationis beneficio excusari, quod Cain fratrem  suum occidit [66 1Kb] , quod Iudas cum sua nuru concubuit [67 1Kb] , quod Dauid uxorem alienam rapuit [68 1Kb] , quodque ipse Uriam [69 1Kb] , et quod Ioab Abner [70 1Kb] et Amasam [71 1Kb] proditorie interfecit. Nec intellige sacram Scripturam Iahel specialiter preconiis extulisse, sed Deum, qui per feminam saluauerat Isrel, miraculose concludens in manu femine inimicum. Frequens est etiam in sacro eloquio, ea que bona sunt in mala, et ea que mala sunt in bona significatione accipi, ita ut sermo historicus semper salubriter famuletur intelligentie sacramenti. Samson, qui interpretatur sol, Domino consecratus, et qui figuram Christi sepe in sacro eloquio gerit, peccatoris tamen figuram exprimit, ubi scilicet a Dalila, id est carnali concupiscentia funibus peccatorum  ligatur, et eo conuerso ad penitentiam, atque insiliente in eum spiritu Domini uincula relaxantur [72 1Kb] . Urias innocens uir et iustus, typum diaboli representat, ubi pro uxore sua occiditur [73 1Kb] . Babylonia uero in idololatrie peccato flagitiosa, dilecta Domini quandoque uocatur [74 1Kb] : et per Saulem, licet fuerit inobediens, contumax, temerarius et presumptor, Christus Dei Filius figuratur. Rursum, dum opuscula mea uenenoso dente inuidie mordicando diuellis,  me inter cetera gratiam et liberum arbitrium commiscere et confundere blasphemando subgrunnis. Et ego quidem confidenter assero liberum arbitrium ita inniti et pendere de gratia, ut benignitas Dei merito non preiudicet, et libere uoluntati gratia non prescribat. Licet enim dicat Apostolus: Iustificati enim estis gratis [75 1Kb] , id est per gratiam, neminem tamen abnuit saluari per fidem. Dico autem, quod gratia liberum arbitrium eximuit a iugo peccati, ut uoluntas sanata iam non in uacuum gratiam Dei cooperantem recipiat, sed seipsam ad actum beneficio adiuuantis exerceat, ueluti, si quis luto infixus se inde expedire sine ope aliena non possit, si ab aliquo liberatur, ipso liberatore ducente et adiuuante expedite incedit. Licet ergo dicatur  aliquis ex fide saluari, totum tamen est ex gratia, sine qua nemo credit. Unde Augustinus in epistola ad Sixtum dicit quod gratia est remissio peccatorum; nec eam precedunt merita, quia gratia non esset, si redderetur ex meritis, aut non esset gratuita. Ad Bonifacium uero scribens ait, quod Apostolus dicit: Iustificati estis gratis, hoc dixit ideo, ne fides superba sit; si autem ex fide, quomodo gratis? quod enim meretur fides, cur non potius redditur, quam donatur? Sed respondet Apostolus: Quid habes quod non accepisti [76 1Kb] ? Fides itaque augetur per gratiam, ut in gratia magistrante uoluntas obsequatur, et obsequens operetur. Tu uero Proteo monstruosior, nunc totum ascribis gratie,  et meritum euacuas, nunc exinaniendo gratiam totum merito attribuis, et in primo heresim Manichei, in secundo blasphemiam Pelagianam incurris. Sic errorum ueterum cineres iam sopitos iterum suscitas, et dogmata damnata solemniter quasi lignorum materiam tibi ad eternum incendium coaceruas. Hec omnia decreueram prosequi lima correctionis, aut persequi nouacula damnationis in hoc opere meo, sed occupationibus uariis aliis reuocatus totum hoc uacatiori tempori et liberiori disputationi reseruo.





FRAGMENTUM EPISTOLAE DE SILENTIO SERuANDO.

 Silentium teneas; quia, secundum Isidorum, custos est omnium uirtutum. Cum tibi licet loqui, magis elige silere, si uis pacem cordis habere. Cum debueris loqui, in mansuetudine prepara animum tuum, ne cum impetu loquaris. Non sis promptus ad loquendum; sed multum custodi, cui, et  quid, et de quo, quomodo, ubi, et quando loquaris. Caue, omnibus modis, ne sis alicui scandalum, uel occasio scandali. Caue ne in ira cuiusdam dicta uel facta reprehendas. Caue ne consilium bonum despicias, et sensui tuo nunquam multum credas. Reprime iram in quantum potes, ne aliquando appareat  in uultu, in moribus, in uerbis. Noli de absentibus loqui, etiam bona, quia de facili intermiscent se mala. Reputa et minus scientiam, minusque bonum. Non des consilium priusquam requiratur. Non eas ad consilium, nisi uocatus. Si quis de aliquo malum dixerit, de facili non credas ei. Non libenter audias, quia ex hoc crescit tibi caritas. Oculos uagos non habeas. Caput et alia membra a leui motu custodias. Prelatis tuis acquiescas; et in ordinationibus suis, que non attendunt dissolutionem,  eis non resistas. Labora totis uiribus custodire cor tuum. uoluntatem tuam uoluntatibus aliorum subiice. In mente tua diem iudicii reuolue, penas inferni, passionem Christi, gaudia celi. Stude omnia opera tua coram Deo facere, et ad ipsum referre. De ordinatione et dispositione que ad te non spectant, ne temere discutias. Priuatum amorem a te repellas. Et studeas te benignum et obsequiosum in omnibus exhibere, etc.





LIBELLUS DE ARTE DICTANDI.



Incipit prologus magistri Petri Blesensis, archidiaconi Ecclesie Bathoniensis, in libellum De arte dictandi rhetorice.


Licet magistri Bernardi de dictaminibus liber prudenter sit pertractatus, delicatis tamen et minus districtis lectoribus perplexe prolixitatis dicitur arguendus. Turonenses etiam magistros dictandi scientiam in summulas redigentes nichil perfectum asserunt scripsisse. Unde fit ut tam bene condita quam insipida fastidientes ad mensam philosophie lautis refertam ferculis siccis dentibus emarcescant. Eliminatis igitur tante parcitatis conuiuiis, auidos  magistri Bernardi et Turonensium sequaces nec non et Romane cancellarie notarios ad suas epulas inuitamus, ut ea, que diuisim parauerunt cum sollicitudine, summa hilaritate communiter epulentur. Formulam uero dictandi, secundum predictos dictatorie professionis dictatores, rudibus ad instructionem prouectis ad memoriam tradere destinamus.



CAP. I. De diuisione dictaminum.

Dictaminum aliud metricum, aliud prosaicum, de quo specialiter tractare intendimus, etc. [Tractatum hunc, ex operibus Bernardi et al. confectum, nec quidquam noui in se habentem, omitto.]





PETRI BLESENSIS PeMATA. *



I.---CANTILENA DE LUCTA CARNIS ET SPIRITUS.



[1.]  Olim militaueram
   Pompis huius seculi,
   Quibus flores obtuli
      Mee iuuentutis.
   Pedem tamen retuli
Circa uite uesperam,
Nunc daturus operam
      Militie uirtutis.

[2.] Carnis insolentia
   Pugnat contra spiritum
   Nec metitur exitum
      uite temporalis:
   Sed si iuxta meritum
Referuntur premia,
Misere stipendia
       Mors erit immortalis.

[3.] Diu carnem studui
    Subdere spiritui,
   Fame, siti, uerbere subiicere:
      Nec potuit domari.
Nam addicta uoluptati,
Seruitutis iugum pati
   Detrectat misera; tunc demum libera,
      Si sciret ancillari.

[4.] Felix illa seruitus,
Que gehennales gemitus
   Adimit, et redimit
      De manu tribulantis.
Spondet mundus libertatem,
Dans peccandi facultatem
   Cuius delicias fugaces fugias,
      Et dolos adulantis.

[5.]  Mundus et demonium
   Fidem sanxere mutuam,
 Fraudis ad consortium,
   Carnem trahentes fatuam:
      Sic per proditorias blanditias
   Insidias procurant:
      Et in mortem anime miserrime
   Nequissime coniurant.

[6.] In fenestris capitis
   Occultant retiacula,
Sed uibrant in absconditis
   Tentationum iacula.
      Seruat hostis aditus, sollicitus,
   Et exitus explorat,
      Trahens hanc in publicum,
   Que lubricum sophisticum ignorat.

[7.] Me deterret Dine raptus [77 1Kb] ,
 Cuius forma Sichem captus
   Dum affectat temere
   uiolati capere
       Primitias pudoris.
   Non est qui uim reprimat,
   uel oppresse redimat
      Opprobrium sororis.

[8.] Cessa, caro, lasciuire,
Quia dies instat ire.
   Non te mundus rapiat,
   Non te circumueniat
      Fraus spiritus immundi.
   Nos hec uita deserit,
   Et ut umbra preterit,
      Huius figura mundi [78 1Kb] .
[9.] Nodos abrumpe ueteres,
Ut superes
   Hostis tentamenta
      Ne templum Dei polluat [79 1Kb] ,
      Aut destruat
   Christi fundamenta.



II.---CONTRA CLERICOS uOLUPTATI DEDITOS, SIuE DE uITA CLERICORUM IN PLURIMIS REPROBATA.


[1.]  Qui habet aures audiat [80 1Kb] ,
   Sub quanta mole criminum
      Clerus laboret hodie,
Dum in Christo luxuriat [81 1Kb] ,
   Nec uult placare Dominum
      Per fructus penitentie.
Sed differt et induciat,
Falseque sibi somniat,
       Sortis in casu dubie
   Longum uiuendi terminum.
[2.] Ob nimiam mollitiem,
   Sordesque uite uarias
      Nulli defertur ordini.
Trahuntur in perniciem,
   Per partes et minutias,
      Ecclesiarum termini.
Nec habet arca requiem:
Malchus in Christi faciem [82 1Kb] ,
      Iason in uasa Domini,
   Manus extendit impias [83 1Kb] .
[3.] Irreuerenter confluunt
   Omnes ad sacrum ordinem; sed hominem
 ueterem nunquam exuunt.
Nec feditatis diluunt
   Antique turpitudinem.
   Hi calicis dulcedinem,
   Dant in amaritudinem,
      Et in uenenum aspidis.
      Iesumque magnum sordidis
uestimentis induunt [84 1Kb] , et polluunt
   Testamenti sanguinem.
[4.]  Singultuosis uocibus
   uerbum salutis predicant, et explicant,
Monitis salutaribus,
Quid agendum sit omnibus,
Sed Esau sunt in manibus,
   Et uoce Iacob indicant [85 1Kb] .
   Qui dum se passim implicant
Flagitiosis actibus,
 Et exemplis enormibus
   Animas mortificant, edificant
Sion in sanguinibus [86 1Kb] .
[5.] Qui pro laude uerba uendis,
   Cultoris utens sarculo,
   Dum phaleras in populo,
Sanctitatem quam pretendis
   Non possides in sacculo,
   Gaudes inani titulo:
uerbis utens reuerendis,
In te trabem non attendis [87 1Kb] ,
   Que toti patet seculo:
Et festucam reprehendis,
   In tui fratris oculo.
[6.]  Plebs pro Christo bellicosa
   Fugit a mundi pretio,
   Celum petit martyrio.
Sed in nullo fractuosa
   Clericorum conditio
   Enormi torpet otio.
O mors Christi pretiosa,
Semper fuit copiosa
   Apud te redemptio [88 1Kb] .
 Sed in istis otiosa
   Fit Redemptoris passio.
[7.] Quare non accipiunt
   Salutaris calicem,
   Et pro Christo uerticem
Gladiis obiiciunt?
Sed terrena sapiunt [89 1Kb] ,
   Nec timent iram uindicem,
   Terribilemque Iudicem
Miseri despiciunt:
   Colant enim culicem
Et camelum glutiunt [90 1Kb] .
[8.] Qui lethargum pateris,
   Surgens expergiscere:
   Hora est iam surgere.
 uulnus, unde moreris,
Medico non aperis.
   In tui cordis ulcere
   Scis fistulam obrepere:
Nec medicinis uteris,
   Erubescens temere
Ligaturam uulneris.
[9.] In noua fert animus,
   Ructare querimoniam,
Horrenda que committimus:
   Superne Sion filiam
Ad questum prostituimus.
Ioseph eunucho uendimus [91 1Kb] , erigimus
   Dagon in arce gloriam [92 1Kb]
Aurique color optimus
    uersus est in scoriam.
[10.] Ascensurus in ardua
   Crucem in dolo baiulat,
Erecta demum statua:
   Nepotum turba pullulat.
      Quos uariis
      Ecclesiis intitulat:
   His influens superflua,
Dissimulat,
Quod uir honestus exsulat,
   Non implet uasa uacua,
Sed plena supercumulat.
[11.] Professus Euangelium
Abit in uiam gentium.
       Qui sancte pacis otium elegerat,
Redit ad ollas carnium.
Regale sacerdotium
   Ad carnis improperium degenerat.
Damnabile commercium!
Fit membrum meretricium,
   Qui membrum Christi fuerat [93 1Kb] .
[12.] Quid hic agis, anima miserrima?
   Pulsat mors ad ostium,
   Carnis ut diuortium
Celebrent nouissima:
 Hora est undecima.
Nec finem habet ignium,
   Aut uermium, uel cinerum
Mors peccatorum pessima [94 1Kb] .
[13.] Mente queso cogita sollicita,
Quod incautos rapere sit solita,
Mortis hora subita.
   Noli tempus perdere:
   Prepropere
      Nemo se morti preparat.
      Dum te mundus exhilarat,
   Dum promittit uiuere
Iucundius et longius,
      Tunc mors amara separat [94* 1Kb] .
[14.] Quis aquam tuo capiti,
    Quis dabit tibi lacrymas?
Ut laudes regis inclyti [95 1Kb] ,
   Fraudesque ducis [96 1Kb] exprimas?
   In regiones ultimas
   Planctu discurrat anxio proditis
   Nostrique regis captio [97 1Kb] ,
Que tot affligit animas.
[15.] Feda rubigo mentium,
   Te pestis auaritie
Dux duxit in flagitium
   Damnabilis memorie,
   Hostis Herodes impie,
   Inuasor Christi glorie. Nam regie
   Non noces innocentie,
   Sed Christo, sed Ecclesie.
[16.]  Flos regum, ducum, procerum
Iter quod erat liberum,
   Sensit inextricabile.
Dum incidit in Cerberum,
   Qui facile
Detexit cor ignobile,
   uas Deo detestabile,
   uas scelerum,
Dum crucifigit iterum
   Christum in Christi pugile.
[17.] Iudas Christum distraxerat.
   Dux regem uendit Anglie
Sed crimen hoc exaggerat
   Idolatra pecunie.
    Nam impie
   Pacem cum rege finxerat,
Dum ei rex improperat, quod fugerat,
   Relicta crucis acie
   Cedens in partes Syrie.
[18.] Christi miles in hostiles
   Irruebat cuneos.
Dux cum prauis et ignauis
   Fabricabat laqueos
      In regis captionem:
      Sic seuit in leonem
    uulpecule uersut.
   Bibe nunc auaritia
Dum puteos argenteos
Larga diffundit Anglia.
   Tua tecum pecunia
      Sit in perditionem [98 1Kb] .
[19.] Infidelis et crudelis,
   Triumphalem titulum
      Crucis Christi polluisti,
   uendidisti populum
      Terre promissionis,
      Fili perditionis.
[20.] Rex reuertendi studio,
Firmauerat triennio
   Discordiam in gratiam:
 Sed tua machinatio
Confirmat in Dauid solio
         Tyrannum Babylonis.
[21.] Quod amicus suggerit,
   Fer cum patientia.
   Desere palatia;
   Nam curia
      Curis, imo crucibus
   Et mortibus
   Semper est obnoxia.
Figura mundi preterit [99 1Kb] ,
Homo cum interierit,
   Non sumet secum omnia [100 1Kb] .
   Dies nunc peremptoria
          Comprehendet, nec descendet
   Eius cum eo gloria.
[22.] Quidquid dicas hodie: Curie
Me iuuant delicie;
Quarum prebent copie
   Quod in uotis sim perplexus.
      Quo me uertam nescio, pre gaudio,
Dum ad usum glorie
   Mihi cedit omnis sexus,
      Aetas et conditio.
   Totus feror in amplexus
uoluptatis obuie.
[23.] Tenent nos in curia,
   Cultus delicatior,
   Cibus exquisitior, et lautior,
       Quod timeor, nec timeo,
      Quod augeo
Parentum patrimonia.
Quod intono magnalia.
Me diuitum consilia,
Me tenent accidentia
         Dignitatum, quas magnatum
Largitur amicitia.
[24.] Nexus abrumpe curie.
   Deo te totum immola.
Tempus indulget uenie
    Ficulnee parabola [1 1Kb] .
   Rachel abscondit idola [2 1Kb]
Sub fimo penitentie.
   Sumptus perdis et operas,
         Si differas oblatam tibi gratiam.
      uincis, regnas et imperas,
         Si tangis Christi fimbriam [3 1Kb] ,
      Et hydriam Samaritane deseras [4 1Kb] .
[25.] Stulti sunt, qui miseri
uolunt sponte fieri:
   Non est impatiens Christi clementia,
   Sera sufficiens est penitentia.
Tu uerba garriens Daui, non Oedipi,
   Presagis pessima mihi nouissima.
   Sed sic intercipi non potest anima,
    Nec est laus ultima
Placere principi.
[26.] Quid te iuuat uiuere,
Si uis uitam perdere?
   In anime dispendio,
   Nulla est estimatio.
Si uis, ut te perennibus
Absorbeant suppliciis,
      Mors et inferna palus;
Confidas in principibus [5 1Kb]
Et in eorum filiis,
      In quibus non est salus.
[27.] Grata est in senio religio,
   Iuueni non congruit.
 Carnis desiderio consentio;
Nullus enim odio
   Carnem suam habuit [6 1Kb] .
[28.] Neminem ab inferis
   Reuertentem uidimus.
   Certa non relinquimus
      Ob dubia;
   Somniator animus
      Respuens presentia,
   Gaudeat inanibus.
Quibus si credideris,
Exspectare poteris
   Arcturum cum Britonibus.
[29.] Diuitie, tam anxie
   Quas acquiris cum tormento,
 Ut somnium surgentium
   Euanescent in momento;
Sine fine tanquam spine
         Pungunt, angunt, lacerant,
         Scis quid tibi conferant?
      Quod seruus es seruorum,
Dum in his te crucias,
Ut seruias
         Clientum libidinibus,
      Et uentribus equorum.
[30.] Cur arguor, si perfruor
 Bonis, que manus Domini
Dedit ad usum homini?
   Quoties uoluero,
   Miser esse potero;
   Si mihi soli uixero,
      Toti sum mundo perditus.
      Benignus Dei spiritus,
      Non dedit ista celitus,
         Ut in dolo nos eludat,
         Et per ista nos detrudat,
      In puteum interitus.
[31.]  O uanitatum uanitas 7,
Que est hec securitas?
   Inter hastas hostium
   Fredentium?
      Astat mors in ianuis, et defluis
   In omne desiderium:
Sed irruet calamitas
      Repente super impium
      uoluptatumque breuium
Mutabitur iucunditas,
   Aeternum in supplicium.



III.---TRACTATUS DE SACROSANCTIS uENERABILIS SACRAMENTI EUCHARISTIAE MYSTERIIS  .



PROLOGUS. Inuocat auctor Sanctissimam Trinitatem, Patrem, Filium, et Spiritum sanctum, ut de SS. Eucaristie mysteriis digne scribere possit.


Omnibus in factis, inceptis atque peractis,
Debet preponi Deus humane rationi;
A quo ditatur ratio, res cuncta creatur,
Ut nostris fautor sit principiis, sit et auctor.
Principium uerum Deus est, et clausula rerum,
Quo sine quod ceptum fuerit, finitur ineptum.
Debet adorari primus, primusque uocari.
Auctor adoratus primum, primusque uocatus
 Non elongabit se, cultoremque iuuabit.
Ergo Deum fateamur eum, sed cunctipotentem
Supplicibus nostris precibus uotisque fauentem.



Inuocatio Patris.


O Pater eterne, qui cuncta regendo superne,
Omnia disponis uirtute sacre rationis!
Carminis esto mei dux et uia materiei.
Materiam, metrum, mendacia, prospera, Petrum,
Presigna, forma, remoue, concede, renorma.
Materiam primam da te, Deus, addeque limam,
Qua rem sublimem celesti dogmate limem.
Tu faber es prudens, prudenter singula cudens,
 Enormes normas, res informesque reformas.
Tu nostre mentis fabricam sacris documentis
Complue, fecunda, substenta, dirige, munda,
Ut diuinorum uideat sacra mysteriorum.
Pressa fame uerbi, mea mens in tempore uerbi
uult refocillari, uult uerbi pane iuuari.
Nam uerbum panis Deus est, uerbum caro panis
Quo nos intus alis, cibus es quia spiritualis:
Hoc ex te natum, non factum, siue creatum
uerbum cuncta regit, hoc tecum cuncta peregit.
Hoc super astra tonat, et in aris pro populo dat.
Rector ibi celi, cibus hic potusque fideli.
Hunc panem uerum, quo uiuit machina rerum,
Pande mee menti, Deus, hunc gustare uolenti:
Nutriat unde fidem Christus crucis hostia pridem,
 Rursus in altari uult hostia sacrificari.
uult et in altari nos pane Deo satiari.
Hunc ego, scripturus laudesque nouas caniturus
Rex immense, peto, fer opem ceptisque faueto.



Inuocatio Filii.


Christe, Patris uerbum, sis os mihi, sis mihi uerbum.
Non uerbum fictum, quod pertransit cito dictum:
Sed quod ab ethre datum semper manet ex Patre natum.
In uerbo tali, uerbo tam perpetuali
Pane salutari possit mens nostra cibari.
Subtrahe te, panem mundo, dimittis inanem;
Da, mox impletur, uiuit, uiget atque fouetur.
Christe, ciba mentem te iugiter esurientem;
Deficit ex toto, te uiuo pane remoto.
 Tu petra, tu panis, tu ianua clausa profanis,
Ianua tu celi populo reserata fideli.
Tu uia, pande uiam, qua pergitur ad theoriam:
Nemo te certe reperire ualet nisi per te.
Duritiam frange Petri, petra, duraque tange
Corda, supernorum dulcedine mysteriorum.
Ut uideam clare quis sacre sit cibus are,
Quis fons, quis sanguis, quo uita redit, perit anguis.
Ianua tu uite, pulsanti nunc aperi te.
Hactenus ut clausam reseres quam postulo causam
Res est sub uelamine, sed mihi tecta reuela,
Lux, Deus, eterna lucens de sede superna,
Cui par maiestas est cum Patre, parque potestas.
 Huic operi presto sis, Christe, uocatus adesto,
Rex in preclara dextra Patris, agnus in ara,
Pande tuum numen mihi, funde tuum mihi lumen,
Ut, duce te, tutus scribam tua signa secutus.
Non mea lux ardet, accendere si tua tardet,
Que, te luce caret, mens nullo lumine claret.
Spiritus alme Dei par lux utriusque diei;
A Patre procedens natoque, nec inde recedens
Nostris aspira ceptis carismata mira,
Que super athletas Domini sanctosque prophetas
Quondam fudisti, canerent ut prelia Christi;
Tu fons uitalis, sed et unctio spiritualis
Chrismate fecundas sacri baptismatis undas,
Hisque uiam pandis animabus uiuificandis.
Tu male torpentes peccati frigore mentes
 Celitus ignitas uirtutum dogmate ditas.



Inuocatio Spiritus sancti.


Spiritus alme, ueni, ueniens mea pectora leni,
Que peccatorum suffocat spina meorum.
Impedit internam mundi mala cura lucernam,
Ut non sincere ualeam tua celsa uidere.
Pelle malas curas uirtute tua ruituras:
Perque tuum rorem Christi mihi confer amorem.
Esurio Christum, panem mihi deprecor istum:
Hoc homo pane satur, in Christo perpetuatur.
Non reticere quidem uolo, quod uerbum caro pridem
Rursus in altari caro uult in pane sacrari.
Spiritus ergo bone, cuius summa ratione
Hec habet effectum res, da sensum mihi rectum,
Ut non de pane Christo loquar hic, nisi sane.
 In quo nil uanum, nil sentitur nisi sanum.
Res est obscura, sed tu dissoluere cura
Hoc sacramentum mihi per fidei documentum.
Tu potes omnimodos Scripture soluere nodos,
Quasque prius celas res, cum uis, ipse reuelas.
Tu sacer, impinguas mutas a famine linguas,
Et facis exertas, facis ad sacra bella disertas.
Nil sine te scitur, sine te mihi nil aperitur.
Mystica sacrorum resera mihi dona tuorum,
Ignis tu lucens, directaque semita ducens.
Carmen perfectum per collem dirige rectum.
Dirigat ad celum mea mens re preduce uelum;
uelum cum naui rege, dirige siderea ui.



CAPUT PRIMUM. Quod uere una eademque caro sit, que nunc in altari de pane consecratur, et illa, que de uirgine nata, et in cruce passa creditur fuisse.


Panis in altari uerbi uirtute sacratus
Fit diuina caro, nostri medicina reatus.
Fit caro non alia, quam Christi nos redimentis,
Plena sacramento, cibus et uegetatio mentis.
Hec caro quotidie, quamuis caro non uideatur,
Panis habens speciem, pro mundo sacrificatur.
Horret natura, rerum stupet ordo, sacratum
De modico panis quondam de uirgine natum.
Horret quod uerbum caro factum, fit caro rursum,
Quod naturalem mutat res condita cursum.
Et tamen est eadem caro tunc de uirgine nata,
Et caro nunc uerbo uite de pane sacrata.
 Propter nos homines dignatus tunc homo nasci,
Nunc pius ille suo nos optat corpore pasci.
Est Deus et uite panis datus ut satiaret.
Est effectus homo Deus, ut lapsos releuaret.
Quid datus a celo uite panis ualuisset,
Si redimendus homo patiendo famem periisset?
Non igitur satis est nasci de uirgine Christum,
Si suus esuriens homo non incorporet istum.



CAPUT II. Quod mundo fame uerbi periclitanti Christus panis homo factus subuenerit.


uerbi dira fames homines aliquando premebat
Esuriens nec homo, quod manducaret, habebat.
Angelicus panis de celis uenit ad ima,
Cum iamiam mundum succideret ultima lima.
 Qui nostre carnis palea sua numina uelans,
Innotuit mundo Deitatis signa reuelans.
Noluit ergo suum pius auctor plasma perire
Descendens, ut homo sua posset ad astra redire.
Totus corruerat homo, totus erat labefactus,
Occurrit Dominus pereunti uictima factus.
uictima sed sancta, sed uiua, sed immaculata
uictima, que maculas fugat, ex se sanctificata.
uictima, qua maior offerri nulla ualebat:
Queque satisfacere pro nobis sufficiebat.



CAPUT III. Quod non alius preter Christum pro peccatis Ade satisfacere poterat, cumque secundum utramque naturam immortalis esset, sponte tamen pro nobis est mortuus.


 Hostia nulla ualens, aut sufficiens satis esset
Que deleret Ade culpam, si Christus abesset.
Nam debebat Adam pro se, nec pauper habebat
Unde satisfaceret, quem culpa grauis prohibebat.
Ipse Deus potuit, nec debuit, ergo necesse
Est ut homo Deus hoc faciat, sine quo nequit esse.
Huic quia cuncta potest Deus. huic et homo quia debet,
Materiam tali facto res utraque prebet.
Fit de naturis eadem persona duabus
Corporibusque medens nostris, nec non animabus.
Hic Deus, hic et homo, duo sunt, unus uero Christus,
Alter in alterius personam non male mistus  .
 Qui cum natura foret immortalis utraque  ,
Maiestate sua seruata iustitiaque
Sponte crucem subiit, nisi uellet, non moriturus,
Morte sua uitam nobis sine fine daturus.
Quodque Deus uerus non debuit ex deitate,
Hicque beatus homo pro iustitie grauitate.
Sustinuit tandem fieri diuina uoluntas,
Que res perpetuo disponit numine cunctas.
Ceditur in ligno Christus crucis hostia uiua,
Per quem mortalis fieret substantia diua,
Hostia quam felix! qua mundus et astra replentur,
De qua qui comedent, eternum non morientur.
Hic uerus cibus est: hic uera refectio panis.
Quo qui non uiuit, fiet spes eius inanis.
 Hec est uera caro ueri quo pascimur agni,
Per quem sulphurei tepuit uiolentia stagni.



CAPUT Iu. Quod agnus in lege immolatus et assus, et a populo Isrelitico comestus typum Christi gesserit, et succedente uera gratia ueroque sacrificio, id est Christo apparente, legales ceremonie cessauerint.


Iam non per Moysen agnus populo datur assus,
Agnus Christus adest pro nobis in cruce passus.
Huius uenturi prior exstitit ille figura.
Umbra recessit, adest lux: fit Deus hostia pura,
Hostia solemnis Christus modo sacrificatur.
Mors tamen huic passo semel, ultra non dominatur.
Gratia successit, disparuit illa uetus lex.
 Et mundo noua lex; noua lux; nouus emicuit rex.
Nil modo placat ouis, nil sanguis agit uitulorum,
Nil holocausta boum, periit uetus ordo sacrorum.
Iamiam desistit pecudes mactare minister,
Ex quo mactandus uenit pius ille magister.
Ergo legem lex; agnum Deus agnus abegit,
Quodque figurabat uetus, hoc nouus iste peregit.
Quem uelut igne sacro, dum passio coxit amara,
Hostia uiua Patri crucis est oblatus in ara.
Cuius utrumque domus signamus sanguine postem,
Et procul a nostris arcemus finibus hostem.
Dum labiis et corde crucis sacra commemoramus,
Corpus et ipsius cum sanguine participamus.



CAPUT u. Quod integer diuersis licet in locis immolatus perseuerat agnus, totusque a fidelibus in escam uite sumitur.


Qui quamuis totum per mundum sacrificetur
Integer in regno manet: unus semper habetur.
Et cum distribui per particulas uideatur,
Sumitur hic totus, celo totus ueneratur.
Astra solumque replens manet unus Christus ubique,
Nunquam deficiens, ac omnis ad omnia cuique.
Istum namque cibum cibus olim significauit,
Quo Deus Isrel deserta per auia pauit.
Manna fuit populis cibus omnibus omnis in ore,
Pro uariis animis uario existente sapore.
De quo qui modicum tanquam qui plus capiebat,
 Et saturabatur, quia cunctis sufficiebat.
Mysterium magnum nostro sub tempore tandem
Enituit, causamque parit res mystica grandem.
Manna quidem Dominus de uirgine matre creatur,
Cuius in altari corpus de pane sacratur.
Sed quam dissimiles sunt hic cibus et cibus ille?
Nam cibus hic Deus est: cibus alter, ut umbra fauille.
Ille cibus periit, et edentes hunc perierunt,
Qui panem uite Christum non esurierunt.
O panis sacer et fidei laudabile munus!
Omnibus omnis adest et sufficit omnibus unus.



CAPUT uI. Quod panis et caro Christi non in merito efficitur consecrantis, sed in uerbo et in uirtute Creatoris, et quod a bono nil maius, nec a malo minus perficitur.


Angelus hunc panem sitit, esurit, hoc recreatur.
Hoc dum uiuit adhuc peregrinus homo, uegetatur.
Quam felix panis, caro felix, hostia diues!
In terris homines, qui pascit in ethere ciues.
Non capit hinc iustus magis, aut minus hinc homo nequam,
Christus namque sui partem facit omnibus equam.
Si male sumentem trahit ad mortem sua noxa,
Sumentem digne sublimat in ethere doxa.
Hic panis dum presbyteri benedicitur ore,
Non est in prauo minus aut magis in meliore.
Sit licet immundus qui sacre presidet are,
 Sorde tamen nulla ualet hoc sacrum maculare.
Par uerbi est uirtus, licet impar uita sacrantis,
Nec creat illud opus homo, sed uis cuncta creantis.



CAPUT uII. Quod presbyter in consecratione sacrificium commemorans, et imitans cum lacrymis passionem Christi, sit Christus et crucifixus, et sacrificans et sacrificatus.


Assistens are pro sacris presbyter orat
Mensam celestem Deus implet, gratia rorat.
Compluit a superis diuina potentia totum,
Quidquid presbyteri sacrat admirabile uotum.
Nil aliud sacrifex est quam Christi simulacrum,
Dum tractat corpus Christi cum sanguine sacrum.
Dumque suos oculos in celum cordaque figit,
 Extendendo manus et brachia, se crucifigit.
Et dum que fuerit mors Christi flendo retractat,
Facta sue carnis Domino uelut in cruce mactat.
Sic Christum Christus offert homo uictima factus,
Sicque crucem patitur, dum commemorat crucis actus.
 Qui recto Christus quomodo crucifixus et unctus,
Per fidei membrum cum Christi corpore iunctus.



CAPUT uIII. Quod solus Deus sanctificator et administrator sit sacrificii, presbyter uero tantum minister; quodque eodem uerbo caro fiat in altari, quo creata est in utero uirginali.


Non alius celebrat, quamuis alius uideatur,
Mysterium sacrum uerbum Deus hoc operatur.
uerbum namque caro factum sacra uerba magistrat,
Et per sacrificem carnem de pane ministrat.
Hic opus, hic opifex Deus est: sacrat atque sacratur,
Fitque creatura, per quem res cuncta creatur.
Nam res que panis pridem substantia mansit,
 In Christi carnem Deitatis munere transit.
Nescit homo, nescit, stupet angelus hoc ita factum,
Arcanique sacri pauet inscrutabile pactum.
Nescit quo modulo, quo uirtutis documento,
Rex elementa creans, prodit Deus ex elemento.
Sed dextre Excelsi talis mutatio cedit,
Quo uiget omne quod est, cui mundus et ether obedit.



CAPUT IX. Quod celestium uasorum figulus potest in altari modicam panis portionem in melius, hoc est in carnis sue gloriam permutare, qui humanitatis nostre testam assumptam et igne passionis sue excoctam, de morte potuit ad uitam reformare.


Possibile est illi, qui nouit cuncta creare,
 Ex alio rursus aliud quiddam renouare.
Molle lutum figulus, cum uult, et quomodo tornat,
Qui noua uasa creans, ea cambit, et aptius ornat.
Paret opus Domino, cui preminet illa potestas
Ut reparare queat, quas uult dissoluere, testas.
Filius ergo Dei uirtusque Patris manifesta
Ad nos descendit, quem texit carnea testa.
Attamen hec testa crucis in clibano bene cocta,
Arte fuit figuli de morte resurgere docta.
Sed sane cocta, quam non aqua noxia mollit,
Que mundi maculas, et nostra superflua tollit.
Dura nimis testa, que Tartara fortia fregit,
Et redimens hominem cruce, mortem morte subegit.
Manat ab hac testa summe bonitatis oliuum.
 Quod fugat in lauacro baptismatis omne nociuum.
Testa quidem felix, que uite fonte repleta,
Corpora nostra fouet, animas quoque pace quieta.
Hac simili testa diuina lucerna resplendet,
Unde sacre mense dapibus benedictio pendet.
Et quia nostra fides abscessit, prorsus inanem 
 In sacra cena sine uino sumere panem:
A Domino uinum percepto pane petamus;
Quid sacramenti sit in illo perspiciamus.
Nil edisse prius prodest, si, quando sitimus,
Nulla parte sitim nostram compescere quimus.
Sint desiderii post escas pocula magni,
Presertim quia carnes assas sumpsimus agni.
Assa caro nobis facit ora magis sitibunda,
Quam tenere carnes, quas mollis decoquit unda.
Ergo, fauente Deo, de mentis fonte propino,
Quidquid mysterii de sacro sentio uino.



CAPUT X. Quod nec caro sine sanguine, nec sanguis sine carne recte communicatur. Sicut in Melchisedech presignatum est, qui in typo Saluatoris nostri, panem et uinum simul libasse legitur.


Fertur ad altare uinum cum pane, litatur
Munus utrumque Deo, cum pascha nouum celebratur.
Gaudet utraque Deus, laudans acceptat utrumque.
Per quod mortalem Christum liquet esse, Deumque:
Esse Deum, quia se Christus sub utroque reformat;
Mortalem, quoniam mortem crucis inde renormat.
Illa duo de se tellus et uinea profert,
Presbyterique manu genitori Filius offert.
Quod per Melchisedech fuit olim significatum [8 1Kb] ,
Libantem Domino panem uinumque sacratum.
Huius in historiis patrem reperire nequimus:
Huius nec matrem, nec auorum nomina scimus.
Quis signatur eo, nisi Christus homo sine patre?
 Natus ab eterno de Patre Deo sine matre.
Hunc ego pontificem summum probo, iureque regem,
Qui penetrat celum, qui donat ab ethere legem.
Panis confirmans, hic est, et uitis abundans,
Letificans animas, et eas a crimine mundans.
Hunc panem, uitem sacram, flos uirginitatis
Edidit huic mundo fructum plenum Deitatis.
Hoc de pane caro, de uite cruor sacer exit,
Que male ne uideant homines sapientia texit.



CAPUT XI. Profunda celestium secretorum ideo Dominus occulturi uoluit, ut perfidis celarentur, et fidelibus meritum de uirtute fidei cresceret.


Arcanum celi Dominus pro tempore celat,
Et poscente fide, cui uult, et quando, reuelat,
A nostris oculis ideo sunt ista remota,
Nec penitus nobis, nisi mentis lumine, nota.
Ut sic nostra fides ad iustitiam doceatur,
Et fidei maior merces exinde sequatur.
Aut ideo uoluit Deus hec arcana latere;
Ex hoc ne risum posset Iudea mouere.
Si cesi carnes hominis crudas ederemus,
Sanguinis et calicem crudi crudum biberemus,
Ergo cibi potusque sacri ratione fruamur.
 Perque fidem non per speciem sursum gradiamur,
Que quia corporeo uisu, gustuque nequimus
Qualia sint iure discernere, mente uelimus.
Mens sacrata Deo gustu probet interiori,
Quod lux, quod lingua sensu nequit exteriori.
Nec modus aut species panis sunt inspicienda,
Imo sacramenti uirtus est corde tenenda.
Sed neque de uino quisquam, nisi prospera speret!
Nam menti sanguis, uinum conspectibus heret.
Sed quamuis uini uideatur habere liquorem
Subueniente fide, sacrum liquet esse cruorem.
Hic est ille cruor, qui Christi uulnere fusus,
Ore sacerdotis animarum transit in usus.
Utque sacramento res possit nulla deesse,
 Debet in altari uino fons uiuus inesse.



CAPUT XII. Aqua pariter uino admiscetur, quia utrumque simul in cruce de latere Saluatoris emanauit, sanguis uidelicet redemptionis, et aqua baptismatis per quod Ecclesia signatur.


Admiscetur aqua uino, qua significamur,
Nos qui saluificis alimentis uiuificamur.
Significantur aqua populi, quos gratia munit,
Quos quasi membra suo capiti Christi cruor unit.
Porro, si Domino uinum sine fonte litatur  ,
 Passio quod Christi fuerit pro gente negatur.
Nam si, quod redimi deberet, plasma deesset,
Tanta tulisse Deum sine causa non opus esset.
Econtra, si fons uini fuerit sine misto,
Monstratur quomodo gens sola manet sine Christo.
Nil fons saluificus sine sanguine propitiatur,
Et sine fonte sacro sanguis nichil hic operatur.
Sic utrumque simul decet in libamine sisti,
Sicut utrumque simul fluxit de uulnere Christi.
uitis uera Deus, fons uite Christus habetur:
Fons de fonte, cruor de uite uenire uidetur.
Quare non aliud alio sine sacrificatur,
Deum sic ad plenum sacra passio commemoratur.



CAPUT XIII. In consecratione Dominici sanguinis prius, uidelicet in cena, aquam uino mistam non legimus, sed ut huic sacramento nichil deesset ad commemorationem Dominice passionis, apostoli eorumque successores hoc fieri decreuerunt.


Hoc in natali calicis non est celebratum 
Quando Pascha Nouum uetus est post Pascha dicatum;
Nam panem tantum Dominus uinique liquorem
In propriam mutans carnem, sacrumque cruorem
Discipulis legitur cenantibus attribuisse,
Utque sui memores faciamus idem, docuisse.
Mira Dei uirtus, qui cenat, cena fit idem
Cenans quotidie nobiscum, sicut ibidem.
Et quoniam lateris de uulnere sanguis et unda
Effluxere simul, ablutio nostra secunda:
 Decreuit Patrum ueterum censura modesta,
Ut sint illa duo simul ad Paschalia festa.
Ut quod in altari factum crucis esse uidetur,
Hoc in honore crucis nunc a nobis iteretur.
Implent mysterium sacrum tria, fons, caro, sanguis.
Que tria nos redimunt, et ab his tribus interit anguis.
Unum de tribus his, sacre qui subtrahit are,
Non digne poterit sine causa sacrificare.



CAPUT XIu. Licet uinum et aqua ante consecrationem in altari typice misceantur, post nonnisi sanguis bibitur, quia in sanguinem demutatur aqua, ut populus, qui per illam figuratur in melius se transmutatum, dum ista digne percipit, indicetur.


  Sed licet in mensa Domini tria constituantur
Munera; sunt tantum duo postquam sacrificantur.
Est aqua mista prius, sed uino quando sacratur
Non nisi sanguis erit, quo spiritus intus alatur.
 Mystica res dat aquam. Christi cruor ebibit illam.
Nam transfert nostram Deus in sua membra fauillam.
Transfert quando suum per corpus ei sociamur,
Perque fidem tanto capiti noua membra creamur.
Transfert et pridem cum chrismatis unctio sacri
Nos populos facit esse nouos in fonte lauacri.
Sed lauacri fontem fons uulneris iste figurat,
Et per utrumque Deus animarum uulnera curat.
Quorum corda prius facit in baptismate munda,
Post lauacrum lapsos emundat sanguinis unda.
Ergo duo tantum cruor et caro percipiuntur,
Tertia res types est populorum, qui redimuntur.
Altera res saturat, sed inebriat altera mentem,
Catholicamque Deo confederat utraque gentem.
 His gemmis gemina substantia nostra resultat,
Quam per Adam ueterem mortis sententia multat.
Sanguine uita calet, gaudet caro carne refecta.
Gaudet utroque bono refici mundata senecta.
His renouatur homo peccatis inueteratus
Hisque reuiuiscit fidei uirtute renatus;
His humana suum natura resumpsit honorem.
His serpentinum gaudet superasse furorem.



CAPUT Xu. Quod ante legem et in lege sanctis Patribus regni celorum ianua clausa fuerit; post datam uero gratiam, latroni omnibusque pie penitentibus reserata sit.


Iam paradisiacam primus petit incola sedem,
Iamque redemptus homo celum sibi uindicat edem.
 Crux facit hoc, cuius rutilans super omnia splendor
Hostes humani generis prosternit in Endor.
Crux Domini thronus est celi, barathrique catena.
Crux celi clauis, uia uite, mortis habena.
Crux penetrat celum, replet orbem, scindit abyssum.
Frontibus in nostris crux impressit crucifixum.
Iam thau inscriptum nullius fronte uidemus;
Ex quo signa crucis nobis impressa tenemus.
Mystica signa crucis sacer ille character habebat,
Qui gladium mortis pestemque malam prohibebat.
Nunc quia nos redimit uitalis gratia ligni,
Deletur typici sub signo littera signi.
Crux patefecit iter tendentibus ad paradisum:
Namque quod obstabat ius est fatale recisum.
 Ensifer ille Dei cherubim aditu patefacto,
Christicolas intrare modo sinit ense retracto.
Flammiuomus gladius uersatilis ille quiescit,
Letaque Christicolis paradisi porta patescit.
 Intrat quisquis amat, a tempore namque Ioannis
Baptiste, patet hec sacra ianua clausa tot annis.
Celum uim patitur, rapiunt illud uiolenti [9 1Kb] ,
Ex quo successit post legem gratia genti.
Gaudet celorum rex predari super astra,
Armaque predoni dat, ut his adeat sua castra.
Nec iam pro regno certanti damna minatur,
Imo uincenti dat premia cum superatur.
Utile certamen, felix uiolentia talis,
Cum sua predoni predatio sit uenialis.
Et cum iam uictus uictori prestat honorem,
Cum uictor uicto se clamitat inferiorem.



CAPUT XuI. Quod huius sacramenti perceptione et salutifere crucis uirtute paradisus homini reseretur, et diabolus superetur.


Primitus obstrusa patriarchis atque prophetis,
Nunc est facta patens latroni porta quietis.
Cui clypeum uirtus, mors uitam, spes bona zelum
Contulit, arma fides, Christi confessio celum.
Portauere patres pondusque estusque diei,
Peruolat iste latro prior ad sedem requiei.
Illos ad celum non induxere priora
Prima, secunda sed hunc introduxit breuis hora,
uexauit Moysen in lege labor diuturnus,
Non hunc: denarius tamen equat utrumque diurnus.
Quodque prophetarum patres prius et genitrices
Non poterant, intrant modo fures et meretrices.
Ecce latro pede post Christi uestigia fixo,
 Introit ad regnum crucifixus cum crucifixo [10 1Kb] .
Illa uocata canis credens intrat Chananea [11 1Kb] ,
uinea dicta Dei gens retro cedit Hebrea.
Perfida! cur refugis intrare, latransque retrorsum,
Non cessas operi pietatis figere dorsum?
Cumque Dei pietas hos suscipiat uenientes
Exacuis dentes in eum pietate carentes?
Pone tuam rabiem, quia preteriere priora
Tempora, per Christum succedunt prosperiora.
Quos tua lex lapidare solet, ferroque necare,
Gratia nunc Christi studet ad uitam reuocare.
Gratia nunc melior, quam littera, que perimebat,
Sub qua iustitie sol ceu sub nube latebat.
Gratia Messiam iamiam uenisse prophetat,
Aspera que legis remouet iuga nosque quietat.
 Et tamen exspectas alium, sed disce, require,
Scripta prophetarum, Christum potes hic reperire.
Quem premonstrarunt lex, angelus, atque propheta
Christus adest, Christi sunt omnia laude repleta.
Nunc uenisse Deum simul acclamant elementa:
Non tamen attendis elementorum documenta;
Nam celi Regem natum perhibet noua stella [12 1Kb] .
Huncque Deum perhibet prebens aqua uina nouella,
uita defunctos, egrosque salute beauit,
Sub pedibus cuius mare se calcabile strauit [13 1Kb] .
 Denique cum moritur, sol, lunaque sunt tenebrati,
Terra pauens tremuit, surrexerunt tumulati [14 1Kb] .
Hos quoque quos dudum male captiuarat auernus,
Reddidit ad superos, cum rex redit ille supernus.
Et uelum templi, lapides, crucis hostia scindit.
Sed nondum saxum quod habes in pectore findit.
uisis tot signis nondum Iudea moueris?
Perfidie sed adhuc tenebris male ceca teneris?
Ecce quid exspectas, sed mystica queque retracta.
uerum Messiam uel per miracula specta:
Et quia nuda patent uelaminis interiora,
Intra nobiscum, crucifixi numen adora.
Pone tui Moysis densum uelamen ab ore.
Cultus disce nouos, cultu cessante priore.



CAPUT XuII. Quod Christus nostre legis lator sit, et noster Moyses, qui nobis de diabolica potestate ereptis, agnus paschalis immolatus est, quique per huius mundi desertum ad regnum nobis promissum nos introducit.


Si Moysen queris, Moysen iam perspice Christum.
Nil Pharaonis onus oberit tibi, si colis istum.
Ille fuit typicus, uerus nos iste redemit,
Et Pharaoniticam gentem crucis ense peremit.
Hic uerus Moyses nos duxit per mare Rubrum,
In fidei lauacro ueterem perimendo colubrum.
Hic paschale sacrum statuit melius celebrari,
Agnum pro nobis se passus sacrificari.
Pascha tuum quondam fuit umbra, figuraque ueri,
Sol Deus effulsit, tenebrasque monet remoueri,
 Qui nos mundani deserti per regionem
Pascit, et ad lactis mellisque trahit stationem,
Pascit in Ecclesia, quoties euangeliorum
uerba recensentur nobis, uirtusque sacrorum.
Pascit in altari dum uiuificis alimentis,
Esurientis cum reficit pia uiscera mentis.
Pascit nempe domi, quando post spirituales
Donat abundanter nobis escas cereales.
Pascit et in celo, dum mens super ethera rapta,
Heret tota Deo, superum dulcedine capta.
Sic panis uite Christus nos pascit ubique,
Ciuibus angelicis escam prebens hominique.
Perfida gens igitur patrum caligine fusca,
Ut sis uua ferax desistas esse labrusca.
 Molliat imbre suo te Christi gratia demum,
Ut pinguem facias in uite uite racemum.



CAPUT XuIII. Quod Dominus noster ipse granum frumenti dictus sit, quod cadens in terram mortuum, resurgensque in semine uite multiplicatum sit, de cuius grano multa fidelium grana orta sunt, que cum ipso unum in Ecclesia quotidie efficiuntur.


Me quia detinuit paulum digressio facta,
Propter Iudeam mea penna priora retracta.
Quod ualet in petra frumenti spargere granum,
Sic, quod Iudee Christum sero, iudico uanum.
 At semen Christum, Iudeam petra figurat
Fertilitate carens, que semper saxea durat.
Hoc est frumenti granum, quod terra fidelis
Germinat assidue, reddens sua semina celis.
Hoc grano celi sunt horrea multiplicata.
Urbs sacra Hierusalem pinguescit eo satiata.
Hoc est frumenti granum [15 1Kb] , quod ab ethere uenit,
Cuius adeps animas nostras et corpora lenit,
Illud sponte cadens in terram mortificatum
Est prius, atque per hoc surrexit multiplicatum.
Ex uno multis affluxit copia granis,
De quibus efficitur nunc uiuus in ethere panis.
Nam quoties Christo crescente fide generamur
Ex uno grano, quasi plurima grana creamur.
Cuius cum sapimus carnes uel sanguinis haustum,
 Unus fit panis unumque fit hoc holocaustum.
Una sic in carne duo simul esse leguntur [16 1Kb] ,
Christus et Ecclesia sic unum constituuntur.
Sic Deus in nobis, et in illo nos habitamus,
Dum caput hic nobis, illi nos umbra paramus.
Sic tanto capiti membrum quodcunque coheret,
In Christi semper se corpore uiuere speret.
Nec semel hinc labens turpi se labe recidat.
Aut Christi membrum meretricis falce recidat,
Non ualet hoc membrum Christi de corpore dici,
Quod seruit Satane, quod subditur et meretrici.
Immaculatus amat sponsus sponsam immaculatam,
Federe uirgineo sibi celitus associatam.



CAPUT XIX. Ne quisquam membrum diaboli factus ad corpus Dominicum more Iude accedere presumat, quem non tantum prioris culpe conscientia damnauit, quam quod adhuc peccator et immundus ad sacram mensam presumptuose accedere non formidauit.


Quapropter quisquis non es de corpore Christi,
Dum sordescis adhuc, et nondum penituisti,
Ad Domini mensam non est tunc accelerare.
Ne si presumas, Iude similis uideare.
Iudas omnimodis se deliquisse sciebat,
Et tamen a sacris epulis se non retrahebat,
Dupliciter reus hic tam crimine proditionis,
Quam de contemptu uiolate religionis.
Quare iudicio Domini mala tanta sequente,
Introiit Satanas in eum cum pane repente [17 1Kb] :
 Ergo punit eum sententia, penaque duplex,
Quod non ante sacrum fuerit pro crimine supplex,
Prebet in Ecclesia Iudas exempla futuris.
Ne corpus Christi manibus tractent nisi puris.
Nam qui cum Iuda male percipit, excipietur.
Qui bene cum Petro, caput ad Christum referetur.



CAPUT XX. Quod nulli fidelium ignorare liceat Dominici corporis et sanguinis sacramentum, quod in Ecclesia celebratur, ne forte ex eo quod ignorat, ad illum percipiendum censeatur indignus.


Percipiunt multi sacra; sed quid percipiatur
 Ignorant penitus, quibus ultio dira minatur.
Omnis id ignorans ignoratur, quia nescit
Unde salus oritur, uenie fons unde patescit.
Ignoranter homo comedens de sanctificatis
Sicut ait Moyses [18 1Kb] , penam feret inscietatis.
Additur huic Salomon [19 1Kb] sacrum formans paradigma,
In quo mysterium sacri prefulget enigma,
Quando sedes, inquit, ad prandia celsa potentis
Quos comedas, attende, cibos discrimine mentis;
Nam quid proficiat menti caro uiuificatrix,
Scire prius debet ratio uirtutis amatrix.
Nos monet hinc psalmus [20 1Kb] regis simul atque Prophete,
Est quoniam suauis Dominus, gustate, uidete.
Unde patet quomodo nonnulli presbyterorum
 Ignorant penitus uirtus sit quanta sacrorum.
Si bene que uirtus uiget in sacris homo sciret,
Mensam celestem nunquam nisi mundus adiret.
Nunc quia non didicit sacra, percipit irreuerenter,
Iudiciumque sibi sumit, mortemque patenter.
Sicque fit ut Christi caro, que datur ad medicinam,
Protinus hic mortis laqueum paret atque ruinam.
Nam, quamuis aliquis sit uite religiose,
Dum nescit quid agit, uiuit sibi perniciose.
Quomodo mysterii sacri defendit honorem
Eius, qui nondum gustauit mente saporem?
Ut nequit absque fide perfectio stare sacrorum,
Sic sine doctrina non stabit cultus eorum.
Ergo qui nescit, hic discat et hic ueneretur,
 Ne contemptoris mulcta quandoque grauetur.



CAPUT XXI. Quod presbyterum quemque sacramenta Dominica scire oporteat, quibus subiectum sibi populum erudiat, et ad ueram fidem instruat, sine quibus fungi sacerdotio digne non poterit.


Scire uelit primum quid uictima sit generalis,
Quid lignum uite, quid pastus spiritualis,
Quidue sit ara, calix, quid in hoc aqua fusa, merumque,
Que duo sunt unum, postquam sacratur utrumque,
Denique cur calicem crux signet, crux aret aram
Agni pro nobis occisi sanguine claram.
Scire uelit quid diluuium tulit, abstulit unda,
 Unda profunda quidem, sed et ipsa figura profunda
Cur baptismatis insit chrismatis unctio fonti:
Quidue renatorum crux conferat illita fronti.
Sed quid sacrorum Domini penetramus abyssum?
Omnia scire uelit sacrifex, quibus itur ad ipsum.
Talia qui nescit; quid culpa est, quidque grauamen,
Nec sibi nec populo conferre ualet medicamen.
Hinc etiam cecus cecorum dux male cedit,
Quem sua cum reliquis grauis ignorantia ledit.
Qui uero didicit, que scire per omnia debet,
Recte presbyter est, et lucis iter bene prebet.



CAPUT XXII. Quod sacerdos post Christi uestigia gradiens uerbumque uite populis annuntians, Christus Domini, ipsiusque angelus dicitur, dumque proximum ad agnitionem Dei et amorem celestium inflammat seraphinam sortitur dignitatem.


Presbyter est uite recte cuiuis sacra norma,
Subiecto populo fit uiuendi bene forma,
Cuius uita calens uere uirtutis amore;
Dum recte Christum factis imitatur et ore:
Angelus est Domini; sed et eius Christus habetur,
Qui portare crucem, Christumque referre uidetur.
Hic cum sit Christus, sicut pater ex Isaia,
Angelus est summus natus ex matre Maria
Angelus ille quidem per se bonus exstat abunde,
Angelus hic ab eo factus bonus est aliunde.
 Nuntius hic debet mandata fidelia celi,
A celi Domino populo deferre fideli.
Unde preces populi flentisque grauamina terre
Ad Dominum remeans quasi noster preco referre.
Qui stans in templo, speculum, fideique lucerna
Contemplando Deum meditandoque sola superna
Frigida corda gregis culpe fuligine nigra
Que pridem fuerant ad uite gaudia pigra,
Ad superos reuocans fidei facit igne calere,
Et succensa Deo uite candore nitere.
Hic talis merito specie splendet seraphina
Proximus unde calet culpe fugiente pruina.



CAPUT XXIII. Quod idem sit carbo lucens, qui et seraphim. Nam dum in Ecclesia sancti rectores populum Dei peccatorum tenebris exstinctum, uerbo salutis, et exemplo bone actionis ad amorem celestium reaccendunt, profecto carbones uiui alios succendentes perhibentur.


Sic populus fidei sua post uestigia ducens,
Carbones uiuos facit illos carbo relucens.
Sed quid in Ecclesia carbonibus est faciendum?
Thus operum, thymiama precum reor his adolendum,
Thuribulum carnis mentisque crememus utrumque,
uictima que placet duplex hominemque Deumque
Nunc de multorum carbonum diuite massa
Saltem lingua duos mea dic; ad cetera lassa
Ardens carbo fuit Laurentius, ignis in igne.
Cui crates palmam, mors contulit ethera, digne.
Carbo fuit Domini Nicolaus presul honestus,
 uirtutum cuius splendor procul est manifestus.
Ille cruore rubens carbo carbonibus assus:
Hic meritis ardens olei pinguedine crassus.
Quos dudum genitos nigros errore paterno
Succendi uoluit Deus ignis ab igne superno.
Quem non alterius succendat pugna uirilis?
Alterius moueat bonitas etiam puerilis?
Illius exemplo mereamur sanguine laurum,
Huius purgate uite Domino damus aurum.
 Miles uterque Dei dispensatorque fidelis
Ore, manu studuit thesauros condere celis.
Hos exemplares fidei propono magistros;
Ut doceam per eos altaris quosque ministros
Esse pios, largos, fortes, castos, sapientes,
Rebus in aduersis pro iustitia patientes.
Tales sunt digni de libro sumere uite,
Quos non excludit sententia mortis auite.
Tales digna Deo libamina ferre merentur,
Et Domini sacris assistere non prohibentur.



CAPUT XXIu. Quod ualde periculosum sit ad sacramentum corporis et sanguinis Domini accedere, ubi inter angelorum omniumque sanctorum frequentiam ipse summus pontifex Christus se ipsum in escam uite uel mortis porrigit singulorum merita subtiliter discernens.


Ergo sacramenta uite prudens homo disce,
Iudiciumque Dei, dum percipis illa, tremisce.
Terribilis res est et quam multum uerearis,
Corpore qui Christi Christo presente cibaris.
Nam si forte fidem scripturis uis adhibere,
Que nos sepe solent de Christo uera docere;
Tempore quo Christus genitori uictima chara
Presbyteri manibus sublimi fertur in ara  ,
Sanctorum polus omnis adest, polus hic reseratur,
Presentemque Deum grex angelicus comitatur.
Hic uere Christus presens auctorque sacrorum,
Iustorum mentes diiudicat atque malorum.
Nouit enim planeque uidet, quis debeat uti
Pane salutari, seu damno, siue saluti.
 Et licet assistat carnalis presbyter are
Summus pontificum sacra dicitur hic celebrare,
Hic panem frangit, hic porrigit, hic benedicit,
Corpus adesse suum quod dat cum sanguine, dicit.
Eia presumes peccator homo nisi dignus,
Ad Domini mensam uiteque accedere pignus.
Discito quamprimum quid sis, et quid caro Christi,
Et quo uase uelis diuina stipendia sisti.
uas nisi sincerum fuerit, quo suscipiuntur,
Illi perditio male qui capit efficiuntur.
Unde monet Paulus se primum quemque probare [21 1Kb] ,
Et sic ad panem calicemque sacrum properare.
Quisquis enim Domini corpus diiudicat, ante
Quid sit quod recipit, quantumue Deo reserante
Illud secure comedat tamen ante probatus,
 Quem non accusat capitalis causa reatus.
Sed quamuis aliquem culpent peccata minora,
Cum sine peccato nec in una uiuitur hora,
Non tamen a sanctis epulis reor hunc remouendum,
Imo quod assidue nocet, illud erit redimendum.
Et quia quotidie peccati mole grauamur,
Talibus assidue medicamentis releuamur.
Dispensatiua sapientia cunctipotentis
Preuidet, unde queant curari uulnera mentis.



CAPUT XXu. Quod pro diuersitate meritorum Christus in Ecclesia agnus et hedus, ut in lege prefiguratum est, immoletur, ut, sicut beatus Hieronymus dicit, carnibus agni perfectioris, peccatores autem et penitentiam agentes hedo pascantur.


   Preparet ergo Deo sua pectora quisque fidelis,
Fiat ut illius in mundis mansio celi.
Corda fugit Dominus torpentia plenaque sorde,
Cuius semper inest in mundo gratia corde;
Et quem pauper adhuc uirtus compellit egere,
Esuriemque bonam nequit agni carne replere.
Saltem manducet sacri de carnibus hedi,
Qui pro peccato populi solet hostia cedi.
Non homines docet esse pares uetus ordo sacrorum,
Nec mentis ratio, nec disparitas meritorum.
 Hinc hedum Moyses iubet agni morte litari [22 1Kb] ,
Ac ab utroque typo, uult Christum significari.
Hedus non tamen est hedos qui damnat et odit [23 1Kb] .
Sed quis sit tibi quisque sacri discrimine prodit.
Agnum mactamus, cum iustitiam retinemus;
Hedum cum ueniam poscentes crimina flemus.
Nec reor absurdum quod in hedo significatur
Christus, qui caper aut hircus plerumque litatur.
Quod lex hunc eremo, lex hunc ultro uetus offert,
Hoc quia sit gemina Christo substantia profert;
Pro foribus templi plebs unum sacrificabat,
In caput alterius sua crimina multiplicabat.
Hunc uiuum populique sui peccata ferentem,
 Sic emittebat eremi deserta petentem.
Christus utrique caper [24 1Kb] , nam ceditur in cruce pendens
Desertumque petens; cum surgit ad ethera tendens.
Qui mala nostra tulit ligno suspensus, ouemque
Inuentam retulit ad nonaginta [25 1Kb] , nouemque
In dextris pollens Patris Deitatis honore.
Regnat, et in mundo replet aras carne, cruore.
Qui semel occisus licet ultra non moriatur,
Mors tamen ad uitam nobis eius renouatur.
Christum quotidie deuotio presbyterorum
Mactat in altari, mactator et ipse sacrorum.
Panis fomentum uite, uinumque sacratur,
In cruce suspensus Saluator commemoratur.
Ara crucis lignum, signatque calix monumentum.
 Hic obit, hic dormit Christus, dat utrumque momentum.
Agnus in hac, leo fortis in hoc surrexit et ales
Astra petens, aquilas trahit ad se spirituales.



CAPUT XXuI. Quod sacerdos et quisque fidelium capiti suo, quod est Christus, conformari, eumque ad celos quotidie spiritualiter sequi debeat.


   Ergo bonus sacrifex quoties hec sacra recenset,
Ut se conformet Christo carnis cruce penset;
Cum uitiis crucifixa caro prius emoriatur.
uiuificata Deo mens surgat, eumque sequatur.
Sic bene commoritur; consurgit, ei quoque uiuit.
Sicque redemptus abit homo, quo suus auctor abiuit.



Iu.---DE PeNITENTIA


 Peniteas cito, peccator, cum sit miserator
   Iudex; et sunt hec quinque notanda tibi.
Spes uenie, cor contritum, confessio culpe,
   Pena satisfaciens, et fuga nequitie.
Ut dimittaris, aliis peccata remittas,
Hisque satisfacias quos te lesisse fateris.
Sperne uoluptates, lusus, spectacula mundi;
Desere consortem prauum populique tumultum:
Secretasque preces et opus pietatis amato.
Omnia peccata plangat contritio uera,
Seruans etates, sensus, loca, tempora, membra.
Deplores acta, noli committere flenda.
Plangas admissa cum commissis et omissis:
Offensasque Dei quod fratrem damnificasti.
uera sit, integra sit, et sit confessio munda,
 Sit cita, firma, frequens, humilis, spontanea, nuda.
Propria, discreta, lacrymosa, morosa, fidelis.
Peniteas plene, si uere peniteat te.
Non per legatum, non per breue, sed refer ipse:
Compatienti dic, sapienti, dic meliori;
Presbyteris multis prodest si confitearis.
Copia presbyteri si desit, pande sodali.
Corporis ut maculas, anime sic crimina pandas.
Carnea sunt crapula, periuria, furta, libido:
Mente latet liuor, odium, tumor, ira, libido.
 Precipue pestes septem memores capitales,
Non solum fontes, sed riuos inde fluentes.
Fonte suo riuus magis est quandoque nociuus.
Unde Lot incestus peior fuit ebrietate,
Atque Cain grauior cedes fraterna furore.
Culparum fontes, sunt fastus, liuor et ira.
Accidie neuus et auaritie, gula, luxus.
Cum singillatim mortalia dixeris uni,
Cuncta simul quecunque grauant comitantia culpas,
Dic citra factum committere que uoluisti.
Dic uenalia, dic que sunt a mente repulsa;
Dic tua delicta, generaliter ista reuela
Nam reus in multis quando peccata fatetur,
uel queuis dicat uel nil dixisse uidetur.
 Postremum crimen si pure quis fateatur,
Ille tacere potest quidquid redit et comitatur.
Aggrauat ordo, locus, peccata, scientia, tempus,
Aetas, conditio, numerus, mora, copia, causa,
Et modus in culpa, status altus, lucta pusilla.
Aeger peniteat et crimina confiteatur.
Non imponatur huic pena sed insinuetur.
Hanc tamen explebit, si firma salus reparetur.
Si migret absoluat contritum presbyter egrum,
Huncque preces releuent ieiunia dona suorum:
Ut sit pena rubor, tibi uilis ut efficiaris,
Doctior ut fias, iniungitur ut fatearis,
 Iudicio teget extremo confessio culpas,
Ne uideat Deus aut demon uel qui facit illas,
Confessor mitis, affabilis atque benignus
Sit sapiens, iustus, sit dulcis compatiensque,
Ut crimen proprium celet peccata reorum,
Sit piger ad penas, sit uelox ad miserandum,
Et doleat quoties facit illum culpa ferocem,
Infundat mulcens oleum uinumque flagellans.
Hunc uirgam patris non exserat ubera matris,
Sibilet et cantet, stimulet cum cogit oportet.
In primis querat contritus quomodo credat,
Si credat corde sane fateatur et ore
Post hec rimetur peccantis uulnera caute
Contra naturam culpam non exprimat ullam,
Ne super enormi si simplex conueniatur,
 De quo nil sciuit ad agendum sic moueatur,
Uxor adulterii rea, confessore perito,
Sic luat admissum ne sit suspecta marito,
Sepe sibi moneat confessor ne recidiuet,
Siue relabantur confestim confiteantur
uitenti causas ad lapsus allicientes
Solliciti penam complere satisfacientem,
Obseruent caute sensus cum pectore renes,
Utque fori iudex pro persona prohibetur
Flectere iudicium, medicus uariare medelas.
Sic anime iudex odio caueat uel amore,
Confessos penis onerare uel alleuiare,
Ecclesie morem uel Patrum scripta sequatur,
 Sitque modus pene iuxta moderamina culpe,
Et tanto leuior, quanto est contritio maior.
Ut medici curant uario medicamine corpus,
Ut sanant febrem, uulnus quoque siue tumorem,
Sic anime uarias egre poscunt medicinas.
Opponas igitur anime contraria morbis.
Propria det cupidus, se castret luxuriosus;
Inuide, liuorem depone; superbe, tumorem;
Sobrietasque gulam, patientia comprimat iram;
Amoueat lesus rancorem, tedia mestus;
Potus aque redimat excessus ebrietatis;
Carnis delicias castigat uirga flagellans.
Ut bene peniteat ablatum predo reponat.
uestio, poto, cibo, tectum do, uisito, soluo,
Commodo, compatior, conuerto, dono, remitto.
 Flecto genu, uigilo, ieiuno, laboro, flagellor,
uestio dura, pedes nudor, tero cor, peregrinor,
Penites, lego, ploro, precor, caro sic maceratur,
Hec que confessis sunt iniungenda notabis.
Publica sit pena, fuerit si publica noxa.
Si lateat licet enormis, lateat quoque pena.
Hoc est: qui peccat occulte peniteat clam,
Singula confessor prudentius ut moderetur,
Effectus cause, uitium, persona notetur.
Ad Dominum sunt he festinandi tibi cause:
Ignis purificans, mors, egritudo ruborque,
Et cure grauitas, et consuetudo ruina.



u.---uERSUS DE COMMENDATIONE uINI.


 Felix ille locus quem uitis amenat amena;
Illa beata domus, que Bacchi munere plena,
uina dat hospitibus de uitis diuite uena;
Sed domus infelix ubi ceruisiatur auena.
Mensurata nimis modo mensuranda lagena.
Infirmata seges non uino imo uenena.
Eius enim potum sequitur dirissima pena;
Pes titubans, cerebri turbatio, mens aliena,
Turbida mens nescit uitiis imponere frena.
 Dum furit ebrietas in aquis uenerisque catena,
Feruida fermento trahitur caro mentis egena.
Illiciti motus nulla cohibentur habena,
Dum bibitur Lethea palus, iterumque serena
Mingitur, in lapidem renum concrescit arena;
Quam nisi cum ferro nec eiicit ars galiena.
Plus ualet ergo mihi uinum cum paupere cena,
Quam tibi cum potu de furfure fercula dena



uI.---RESPONSIO AD QUEMDAM, CONTRA CERuISIAM.


 Scribo sed inuitus, inuitat enim graue uitis
   Me probum grauius improbiusque loqui.
Improbe, quid reprobas, quod pagina sacra, quod usus
   Quod probat utilitas ipsa, quod ipse Deus.
Per uerbi uerbum de uitis munere munus
   Conficitur uite sanctificante manu.
Hinc ubi conficitur Christi cruor hinc procul absit,
   Potus furfureus sulfureusque liquor.
In uinum conuertit aquas prece matris aquarum
   Conditor, at nunquam ceruisiauit eas.
Cur igitur uino prefertur simia uini,
   Horrendumque genus degenerantis aque?
 Mutuat a uino quod inebriat et quod acescit,
   In solis uinum sic imitata malis.
O labor infelix damnataque sollicitudo.
   Que studuit quod aquis ebrius esset homo!
Obiicis incestum Lot uino? non ibi uini
   Culpa, sed in uino non habuisse modum.
Peccauit potor, non potus, ut in patre primo
   Non citus in culpa sed gula sola fuit.
Quidquid agis, peccas, nisi sis moderatus et ipsam
   Iustitiam librat, iustificatque modus.
Magna quidem cerebri est turbatio, quod cerebrose
   Ceruisiam laudat ceruisialis homo.
Cognata urine, fecis germana uidetur,
    Non hominis potus sed cibus esse suis.
Ut breuiter signes quid et unde sit aspice signum
   Ceruisie factum stramine, fece litum.
 Dum sine felle locor, quia te cognosco iocosum.
   Iucunde admittas et sine felle iocum.



uII.---CARMEN ACEPHALUM.


 Qui mea scripta leges, poteris perpendere, reges
Quando uenerunt qui mystica dona tulerunt.
Per stellam ducti ueniunt aliterque reducti
Cursu festino properant dantes tria trino.
Regibus explete sunt tresque decemque diete.
Si bene perpendo mora parua fuit ueniendo
Rege fero spreto rediere magi pede leto.
Rex est seque regit recte, quisquis bene degit,
Quidem de telis regitur plebs queque fidelis.
 Si recte credit iussisque regentis obedit,
Gratia precedit et adest nunquamque recedit:
Stella quisque duce uera fruitur modo luce.
Gratia si qua datur que preuenit ipsa sequatur
Fortes athletas facit has copulare dietas.
Absque fide pura nulli sit uiuere cura,
Per quam completa sit semper prima dieta
Mente sequens munda spes nam dieta secunda,
Tertia subsequitur, aliis maior reperitur,
Cordaque sincera facti hec dilectio uera,
Sit mens contrita quod sit tibi celica uita:
Cordeque contrito deuote uiuere scito.
Premia sunt certa si mens contrita reperta.
Lingua loquax oris dissoluat claustra pudoris,
 Te manifestante quid peccasti reus ante.
Ut cito purgetur quidquid tua culpa moretur.
Si uis mundari, nunquam cesses operari,
Quidquid precipitur ad fidem taliter itur,
Ut tibi sit presto quod sepe rogas; uigil esto
Carnis iumento sic frena tenere memento,
Ne lasciuire liceat uel longius ire.
Hoc ieiunando facies carnemque domando,
 Protinus absque mora solito deuotius ora,
Nec claudas ora nec cesses qualibet hora;
Sit labor hic motus sit decorus tibi motus.
Ut caro sit macra studeas loca uisere sacra.
Spernere se, sperni scio muneris esse superni,
Que superexcellit patientia noxia pellit.
Mitis pacifica tolerando uincit iniqua;
Ultima uirtutem retinet confertque salutem.
Hoc est preceptum, cito perfice iam bene ceptum:
 Laus tibi multa datur, si ceptum perficiatur,
Talia sunt pacta, semper probat exitus acta;
Taliter expletis stella ducere dietis
Expedit oblata Christo sint munera grata,
Quodque Deum norant pronum reuerenter adorant.
Tres tria dant Christo uiuo paruo prius esto
Aurum cum thure . . . myrrham moriture
Hoc summum sapere signat Dominumque timere
Si dederis thura mens offertur tibi dura.
Ut thus ascendit, sic sursum mens bona tendit,
Myrrha licet rara mortis designat amara.
Te sic impropera quod mors sit cordis in ara.
Sic uiuas eque memorando nouissima queque,
Quod semper fili caueas a crimine uili.
 Si uir Catholicus, humilis, pius atque pudicus,
Offerat hec dona, dabitur tibi digna corona.
Letantur uere qui talia dona tulere,
In quorum numero gaudens ego uiuere spero.
Detersti sordes mundato denique corde
Christo deuoto rex offerat hec tria uota
Hoc trinum munus acceptet trinus et unus,
Christo prestante, qui rex est et fuit ante.





AD OPERA PETRI BLESENSIS APPENDIX Continens chartas quorumdam episcoporum et regum que conferunt ad elucidationem epistolarum eius et notarum.






I. Ad epist. 44.---Littere Henrici Baiocensis episcopi de donatione facta capitulo Baiocensi de domo Conani thesaurarii.



Uniuersis S. Matris Ecclesie filiis presentibus et futuris, ad quos presens scriptum peruenerit, HENRICUS Dei miseratione Baiocensis Ecclesie minister  humilis salutem, in eo in quo est omnium salus.

Cum deceat pii patris affectionem circa filiorum profectum sedulam esse et sollicitam, eorum presertim, qui in Ecclesia Dei diuinis laudibus propensiori cura insistunt; nos attendentes, quanta deuotione et uigilantia dilecti in Christo filii nostri canonici Baiocenses diu, noctuque diuinis insudent officiis; decreuimus eos ad presens de nostra largitione aliquantula remuneratione ad uberiorem in  Dei laudibus uigilantiam excitare. Eapropter diuina duntaxat consideratione permoti, dedimus in perpetuam eleemosynam prescriptis filiis nostris S. decano et capitulo Baiocensi domos Conani quondam thesaurarii nostri, cum omnibus suis adiacentiis perpetuo possidendas, quas et Willelmum de Herecort quondam thesaurarium Baiocensem de largitione pie recordationis uiri Philippi episcopi predecessoris nostri constat assecutum; et post eius decessum eodem episcopo largiente Simon de Scicauilla canonicus noster adeptus est. Idem itaque capitulum recte considerans S. eius decanum habitationem habere in urbe Baiocensi, sibi et familie sue minus sufficientem, dedit ei easdem domos, et decanis in Ecclesia nostra sibi canonice substituendis perpetuo iure possidendas, reddituras eis domorum earumdem nomine annuatim sex libras Andegau. unanimi fratrum assensu; statuens, ut post memorati S. decani eadem pecunia capitulo disponente  distribuatur clericis de choro, qui die anniuersario obitus sui celebrationi intererint; uiginti tamen solidi de summa illius pecunie sumpti de eadem in pane pauperibus distribuentur; ipsum enim iusta ratione permoti ab eiusdem pecunie prestatione liberum in uita sua esse uolumus et immunem. uolentes igitur quod solemniter actum est, imposterum perpetua gaudeat firmitate, id presenti charta sigillo nostro munita dignum duximus confirmare.





II. Confirmatio eiusdem donationis facta a Richardo Anglorum rege.


RICHARDUS, Dei gratia rex Anglie, dux Normannie, Aquitanie, comes Andegauens. archiepiscopis, episcopis, abbatibus, comitibus, baronibus, iustitie seneschal. uicecomiti prepositis et omnibus, bailliuis  et fidelibus suis, salutem.

Sciatis nos concessisse et presenti charta nostra confirmasse Henrico Baiocensi episcopo domum lapideam que fuit Conani thesaurarii, cum toto menagio, et uirgultum eiusdem Conani, quod est extra murum Baiocensem, iuxta prefatum menagium, cum omnibus pertinentiis suis. Quare uolumus et firmiter precipimus, quod prefatus episcopus, uel cui dedit, habeat et teneat prefatam domum et uirgultum cum omnibus pertinentiis suis secundum continentiam charte Patris nostri bene et in pace, integre et honorifice. Testibus Wal. Rothomagensi archiepiscopo, H. Corinthio episcopo, com. Willelmo de Mandeuille, W. filio Rad. seneschallo Normannie, Roberto de Harecort.

Datum per manum Willelmi de Longo Campo cancellarii nostri, XuI die Septembris, apud Wintori, anno I regni nostri.





III. Littere eiusdem episcopi de donatione facta capitulo Baioc. de decima Foreste de Nuilleio et de Racineto.



Uniuersis sancte matris Ecclesie filiis, HENRICUS Dei gratia Baiocensis episcopus, salutem in Domino.

Notum fieri uolumus tam presentibus quam futuris, quod nos attendentes fratres et canonicos nostros non sine multo labore et impensis posse facere assiduitatem iuxta seruitium Ecclesie nostre, dedimus eis in augmentum communionis sue perpetuam decimam Foreste de Nuilleio et decimam nemoris de Racineto, et duas partes molendinorum de Maisnil Baioc. Ut autem eorum quies in suo statu sine omni sollicitudine conseruetur, hanc donationem in scripturam redegimus, ipsam sigilli nostri attestatione munientes.

 Actum est hoc anno uerbi incarnati 1181, II Non. Nouemb.





Iu. Littere Urbani pape III pro annualibus prebendarum decedentium canonicorum Baiocensium.


Iustis petentium desideriis, etc. uide in Urbano, Patrologie t. CCII.





u. Littere Lucii pape III pro sepultura episcopi et canonicorum Baiocensis in ecclesia cathedrali.


Referente dilecto filio magistro Radulfo, etc. uide in Lucio III, Patrologie, t. CCI.





uI. Ad epist. 66.---Charta Henrici II Anglorum regis pro abbatia de uoto in Normannia.



HENRICUS, Dei gratia rex Anglie, et dux Normannie et Aquitanie, et comes Andegauie iustitiariis et bailliuis Normannie, salutem.

Sciatis me concessisse pro amore Dei, et petitione domine mee Mathildis imperatricis, abbatie Sancte Marie de uoto iuxta Cesaris-Burgum, et canonicis ibidem Deo seruientibus, quidquid iuste datum uel uenditum eis fuit de meo dominio in burgo, uel in uilla. Quare uolo, et firmiter precipio, ut prefata abbatia bene, et in pace, libere, et quiete, cum omnibus consuetudinibus et libertatibus suis omnia tenementa sua teneat in bosco, et in plano, et teloneo, et tallagio, rouagio, et feria, et foro; et prohibeo ne quis eis uel hominibus uel rebus suis super hoc aliquam iniuriam uel grauamen faciat. T. Man. Bisech. dapifero regis apud Rothomagum. In cuius rei testimonium presentibus litteris nostrum fecimus  sigillum apponi.

Actum apud Cesaris-Burgum, anno Domini 1278, mense Septembri.





uII. Alia donatio eiusdem regis eidem abbatie de uoto.


HENRICUS, Dei gratia rex Anglie, et dux Normannie et Aquitanie, et comes Andegauensis, archiepiscopo Rothomagensi, episcopis, abbatibus, comilibus, baronibus, iustitiariis, uicecomitibus et omnibus ministris ac fidelibus Normannie, salutem.

Sciatis me pro Dei amore concessisse, et sigilli mei munimine confirmasse abbatie Sancte Marie de uoto, quam domina Mathildis imperatrix mater mea proprio censu fundauit, et canonicis ibidem Deo seruientibus Ecclesiam Sancte Margarete de Tilia cum omnibus pertinentiis suis, eremum Sancti  Richardi cum omnibus pertinentiis suis, eremum Sancti Martini de prato. Similiter et quidquid Rogerius de Magneuilla tenuit, in manerio Otheuille. Sicut charta eiusdem Rogerii testatur, et tres partes molendini Tiolphi de Accato domine matris mee, et marram, quam tenuit Robertus capellanus iuxta Hogam, et terram de uenditione Willelmi de Cartigneio, apud Iorboch, et terram apud Predreuillam de concessione Willelmi de Braiosa. Et preterea quascunque terras, uel mansuras iam dicta abbatia et canonici in Cesaris-Burgo iustis donationibus et acquisitionibus adepti sunt. Quare uolo et firmiter precipio, quatenus predicta abbatia, que ratione fundationis ad meam specialiter dominationem nullo mediante pertinet, et canonici mei omnia tenementa sua, omnes iustas possessiones suas tam ecclesiasticas quam seculares, cum omnibus libertatibus suis per totam terram meam, scilicet in burgo, in uilla, in bosco, et plano, in uiis et semitis, in aquis et piscariis, in feriis et foris, teneant et possideant  libere et quiete, et pacifice, et absque omni exactione telonei, foagii, gablagii, stellagii, taillagii, pasnagii, et omnis seruilis consuetudinis ad me pertinentis. Testibus Waltero Rothomagensi archiepiscopo, comite Willelmo de Magneuilla, et Willelmo de Mera, et pluribus aliis apud Cadomum.





uIII. Alia donatio eiusdem regis eidem abbatie.


HENRICUS, Dei gratia rex Anglie et dux Normannorum et Aquitanorum, et comes Andegauie, archiepiscopis, episcopis, abbatibus, baronibus, uicecomitibus et omnibus ministris et fidelibus suis Francis, et Anglis, et Normannis, salutem.

Sciatis me domine matri mee Mathildi imperatrici concessisse capellaniam de ualongnes, cum omnibus appendiciis suis, ita bene, integre et plenarie, sicut unquam melius fuit tempore Henrici aui  mei regis. Propter hoc etiam quoddam membrum marrerii de Sancte Marie ecclesia, scilicet nouam uilletam ad dandum in perpetuam eleemosynam abbatie Sancte Marie de uoto, que est iuxta Cesaris-Burgum, ab ipsa domina fundata. Similiter et locum me concessisse sciatis, scilicet insulam Willelmi in qua ipsam abbatiam sitam esse constat, pro animabus Henrici aui mei et domini patris mei G. ducis Normannorum et Andegauensis comitis, omniumque antecessorum nostrorum, pro salute nostra, et statu regni nostri. uolo itaque et precipio, quod prefata abbatia ita honorifice et quiete, et libere cum omnibus consuetudinibus et libertatibus suis suprascripta teneat, sicut ulla abbatia totius Normannie melius, et quietius, et liberius tenet. Testibus Herb. Abrincensi episcopo, Thoma cancellario regio, Man. Bileiht dapifero regis, Rogerio de Calleyo apud Rothomagum.





IX. Charta Henrici II, Anglorum regis pro abbatia de Baugeseio, uulgo de Baugerais, ordinis Cisterciensis.


HENRICUS, rex Anglie, et dux Normannie et Aquitanie, et comes Andegauie, archiepiscopo Turonensi et iustitiariis, et omnibus ministris et fidelibus suis Turonie et Normannie, salutem.

Sciatis me concessisse, et presenti charta confirmasse fratribus de Baugeseio locum de Baugeseio, in quo habitant, et quidquid eis datum est, uel dabitur rationabiliter. Preterea concedo, quod predicti fratres suscipiant Ordinem et imitationem de ecclesia S. Barbare in Normannia . Quare uolo et firmiter precipio, quod predicti fratres predictum locum suum habeant, et teneant, et quidquid eis datum est, uel datum fuerit rationabiliter, in pace, et quiete, et integre, et honorifice, et prohibeo, ne inde aliquam faciatis iniuriam uel contumeliam fieri permittatis. Testibus  Hugone abbate de Landesio . Richardo de Hum connest. Richardo de Camilla. Roberto de Briet. Stephano de Turon. Gaufrido Forest. apud Castillionem in Bituria .





IX bis. Alia charta eiusdem regis pro abbatia de Oratorio uulgo de Louroux Andegauensis diecesis


HENRICUS, Dei gratia rex Anglorum et dux Normannie et Aquitanie, et comes Andegauorum, archiepiscopis, episcopis, abbatibus, comitibus, baronibus, iustitiariis, uicecomitibus, seneschallis, prepositis, et omnibus bailliuis, et fidelibus suis totius terre sue, salutem.

Sciatis me dedisse in liberam et perpetuam eleemosynam, et presenti charta mea confirmasse Deo, et abbatie de Oratorio locum de Baugeseio, cum pertinentiis suis, ad construendum ibi abbatiam ordinis  Cisterciensis, et omnes alias donationes, que rationabiliter facte sunt, uel fient ipsi loco de Baugeseio. Quare uolo et firmiter precipio, quod predicta abbatia de Oratorio, et eadem abbatia de Baugeseio locum predictum cum omnibus pertinentiis suis, et omnes alias donationes, que uel eis rationabiliter facte sunt uel fient, et omnes rationabiles perquisitiones suas habeant, et teneant bene, et in pace, libere et quiete, integre, et plenarie, et honorifice, in bosco et plano, in pratis et pascuis, in agris et molendinis, in uiuariis et stagnis et piscariis, in uiis et in semitis, et in omnibus aliis rebus ad eas pertinentibus, et cum omnibus libertatibus, et liberis consuetudinibus suis. Concedo etiam, ut monachi Deo seruientes in abbatia de Baugeseio, quieti sint, et firmam pacem habeant per totam terram meam de teloneo et passagio, et omni consuetudine ad me pertinente, de omnibus suis, et de pannagio propriorum pecorum suorum  in boscis et forestis meis. Testibus Gaufrido Dure priore de Lochis. Willelmo abbate de Daurat, fratre Rogero eleemosynario meo. Stephano de Tyron seneschallo Andegauensis, Willelmo de Hostili, Henrico de Muntbasun preposito de Lochis. Apud Bellum-locum, iuxta Lochas.





X Littera per quam apparet Herueum abbatem uillelupensem dedisse fratribus ordinis Carthusiensis locum Ligeti, Henrico II, rege Anglorum, comite Andegauensi postulante circa annum Domini 1173.


Firma rerum gestarum memoria scripto conseruatur, atque contentionis occasio e medio remouetur. Hanc itaque duplicem considerantes utilitatem litteris notificare curauimus tam posteris quam presentibus, quod dominus Henricus abbas S. Saluatoris Willelupensis concessit cum assensu totius  capituli sui fratribus Carthusie locum illum, qui uulgo Ligetum appellatur, cum pertinentiis suis, intuitu caritatis, et precibus domini Henrici regis Anglie, ducis Normannie, comitis Andegauie et prece domini Stephani seneschalli, iure perpetuo possidendum. Ita tamen quod dominus rex grauedinem uillelupensis domus diligenti animo considerans dedit uillelupensibus fratribus centum libras, et quitare fecit duos Halietos, quos ipsi de Chepdone debebant. Hoc autem factum est in manu Guillelmi prioris, et fratrum, qui cum eo tunc temporis manebant, fratris Herberti, et fratris Guillelmi, et fratris Martini, et in presentia plurimarum personarum, Mauricii Belli-loci abbatis, et domini Gaufredi abbatis S. Iuliani Turonensis, presentibus etiam legatis ipsius regis Stephano seneschallo, Guillelmo Clet, Archembaudo de uindocino, Herueo preposito de Lochis, Goffrido Besoger, atque ingenti multitudine monachorum; Dionysio scilicet,  Arnulfo, Rodulfo, Haimerico, aliisque clericorum et laicorum quamplurimis, scilicet Raginaudo de Sinapariis, Ioanne Normanno, Thoma Raier, Gaudrico, Odulrico, et pluribus aliis.





XI. Donatio eiusdem regis ecclesie Fontis Ebraldi de Ponte Sacii.


HENRICUS, Dei gratia rex Anglie, et dux Normannie et Aquitanie, et comes Andegauie, archiepiscopis, episcopis, abbatibus, comitibus, baronibus, iustitiariis, uicecomitibus, ministris et omnibus fidelibus suis, salutem.

Sciatis me concessisse et dedisse, et presenti charta mea confirmasse Deo, et ecclesie Beate Dei genitricis Marie de Fonte Ebraldi, et monialibus ibidem Deo seruientibus, pro salute anime mee et antecessorum meorum Pontem Sacii ita libere et  quiete, sicut aliquis antecessorum meorum eumdem Pontem ipsi Ecclesie melius et liberius concessit habere; uicariam etiam eiusdem Pontis cum omnibus libertatibus et liberis consuetudinibus ad comitem Andegauensem pertinentibus concedo eis et confirmo. De furto autem, et sanguine, et raptu, et de aliis omnibus fore factis concedo eis iustitiam et omnem questum; retenta mihi per Balliuos exsecutione iustitie de uita et membris. Cuius questum omnimodum dono eisdem et concedo; et id mihi non retinui, nisi quia non est religiosarum personarum et uita uel iudicare: sunt autem he consuetudines eiusdem Pontis etc. Quare uolo et firmiter precipio quod ipsa ecclesia Fontis-Ebraldi et sanctimoniales in ea Deo seruientes, omnia predicta habeant et teneant bene, et in pace, libere, et quiete, integre, et plenarie, et honorifice, cum omnibus libertatibus et liberis consuetudinibus suis, sicut ea ipsis concessi, et charta mea confirmaui.  Testibus Guillelmo Cenomanensi episcopo, Gaufrido Andegauensi episcopo, Roberto Nannetensi episcopo, Stephano Redonensi episcopo, Richardo et Gaufrido filiis meis, comite Willelmo de Mandemst. Falcone de Monstach, seneschallo Pictauiensi, Stephano de Turonis seneschallo Andegauensi, Mauricio de Creon. uegis. Gaufrido Perticensi, Petro filio Guidonis, Willelmo de Hostilii, Durando Pincer. Guilleberto Gardarobb. Apud. Andeg.





XII. Copia fundationis abbatie Sauigniaci in Normannia.


In nomine Domini nostri Iesu Christi. Notum sit omnibus presentibus et futuris quod ego Radulfus Silgeriarum dominus, pro amore Dei ac salute anime mee, et antecessorum ac successorum meorum, cum uxore mea Amicia et filiis meis Mattheo, Francisco, Galone, Henrico et Roberto, dono et  concedo Deo et domino uitali Eremite in possessionem et cenobiale domicilium Monachorum Forestam de Sauigneio, sicut cingitur tribus aquis Chamba, Chamberna et Nigra aqua. Preterea do, concedo, et presenti charta constituo in dotem et hereditatem cenobialis domicilii preter ea, que monachi inhabitantes ibi possunt acquirere, mille libratas terre annui redditus in terra mea Silgeriaci, ubicunque et a quibuscunque uoluerint, tam ex dono quam ex emptione, quas extunc eisdem confirmo, sicut iam eas possiderent, uolens et concedens quod predicti monachi habeant in ceteris predictis et hominibus in illis manentibus tantum ius, tantam iustitiam altam et bassam, tantam dignitatem, tantam franchisiam, tantam potestatem cum omni iure et dominio, que ego et antecessores mei et successores habere possemus in terra nostra dominica; et quod ipsi monachi et eorum homines habeant in tota terra mea, cum meis hominibus communionem generalem.  Et hec omnia predicta ego et uxor mea et filii mei predicti Deo reddidimus et eius seruitio dedicauimus, sic ad tenendum de ipso Deo ipsis monachis confirmauimus libera et quieta cum omni iustitia alta et bassa ab omni consuetudine, et seruitio, et exactione, et curia, et homagio, et coruea, et contradicto, et resorto, et omnimodo questu penitus absoluimus; nichil nobis uel successoribus nostris in omnibus predictis, prout dictum est, ratihabitionem omnino retinentes. Ita quod nec nos, nec successores nostri in predictis omnibus aliquam iustitiam de cetero, nec in hominibus de dictis monachis dictas terras tenentibus poterimus exercere quo modo et si aliquem hominum ipsorum a nobis pro fores-facto presenti seu successoribus nostris arrestari contigerit, eum in statu in quo fuerit tenemur reddere sine dilatione dictis monachis, quoties ab eisdem fuerimus requisiti; et inde iustitiam facient secundum quod uiderint expedire. Hec donatio confirmata est, et sigilli mei Radulfi impressione  munita, anno ab Incarnatione Domini 1112, indictione u, epacta XXuIII, Kalendas Februarii.





XIII. Confirmatio fundationis abbatie Sauigniani facta ab Henrico II, Anglorum rege


HENRICUS Dei gratia rex Anglie, et dux Normannie, et Aquitanie, et comes Andegauie, archiepiscopis, episcopis, abbatibus, comitibus, baronibus, iustitiariis, bailliuis, uicecomitibus, et omnibus ministris, et fidelibus suis, salutem.

Sciatis me concessisse et presenti charta mea confirmasse, ecclesie, sancte Trinitatis de Sauigniaco, et monachis ibidem Deo seruientibus, omnes subscriptas donationes, que eis facte sunt, scilicet, ex dono Radulfi Silgeriarium domini, Forestam Sauigniaci, sicut cingitur tribus aquis, Chamba, Chamberna, et Nigra aqua, etc. Omnes  has terras, omnesque eleemosynas, que hic enumerate sunt, et omnes alias, quas possident, et quas Deo propitio tam ex dono quam ex emptione poterunt acquirere, concessi, ut dictum est, ecclesie et monachis Sauigniaci, liberas et quietas, cum omni iustitia alta et bassa, et iure, et dominio, ab omni seruitio et consuetudine absolutas, et ipsam abbatiam et omnes possessiones ad eam pertinentes, et omnes homines eorum ubicunque sint, et de cuiuscunque dono sint, in tota terra mea assumpsi in manu, et custodia, ac protectione mea, sicut dominicas et proprias eleemosynas meas: et ideo uolo, et precipio, et firmiter constituo, ut eadem abbatia et monachi, et fratres, et famuli eorum, et homines, et omnes res ad ipsos pertinentes, per totam terram meam acquisitam, et acquirendam a me et a successoribus meis, habeant firmam pacem, et perfectam libertatem, et omnem quietantiam in mari, et in terra, in bosco, et in plano, ab omni  consuetudine, et seruitio, et exactione, sicut eleemosyne Deo dedicate, pro remissione peccatorum nostrorum, et redemptione animarum nostrarum. Quare uolo, et firmiter precipio, quod abbatia predicta de Sauigniaco, et monachi in ea Deo seruientes, hec ista et omnia alia que nunc possident tam ex dono quam ex emptione a quibuscunque, et ea que in futurum rationabilibus modis, Deo propitio, poterunt acquirere, habeant, et in perpetuam eleemosynam retineant, cum omni iustitia alta et bassa, et omni iure et dominio, cum omnibus libertatibus et liberis consuetudinibus, et quietantiis suis, ita quod omnia predictis monachis et eorum hominibus pertinentia, et quieta de omni teloneo et passagio, et pontagio, pasnagio, cohuagio, pallagio, seruitio, hominagio, hostico, taillia, et omni auxilio tam assueto quam non assueto, et omnimodo questu et querela, et omni alia consuetudine et seruitio, et exactione per totam terram meam, in ecclesiis,  et decimis, et terris, et hominibus, in bosco, et in plano, in pratis et pascuis, in aquis et molendino, in uiuariis, et stagnis, et garennis, et piscariis, et mariscis, in bricheminis, et semitis, et omnibus aliis locis, et aliis rebus, cum omnibus libertatibus, et liberis consuetudinibus suis, et in uillis, castris, ita bene et in pace, libere, et quiete, et honorifice, sicut propria dominica mea, et sicut eleemosyna Deo dedicata, pro remissione peccatorum meorum, et omnium antecessorum ac successorum nostrorum; et nichil nobis uel successoribus nostris in omnibus preter diuinam retributionem retinentes, et quod ad nostram et successorum nostrorum pertinebunt successionem. Et est sciendum quod ego concessi ex dono meo proprio predictis monachis de Sauigniaco quod possint tradere suas terras ad qualescunque consuetudines uoluerint. Et poterunt suos homines se ubicunque uoluerint, et in quamcunque partem terre sue conuenire, quotiescunque sibi uiderint expedire, nonobstantibus  patriarum consuetudinibus quibuscunque. Hec autem mea confirmatio atque concessio facta est anno ab Incarnatione Domini 1157, anno scilicet regni mei Anglie tertio, ducatus uero Normannie octauo testibus his magistro ualtero de Const. Oxenef. archid, Rad. Herefordensi archidiacono, magistro Iocelino Cestriensi archidiaconis, Wuillelmo filio seneschalli Normannie Radulf. de fil. Seherio de Quincy, Bertrando de uerdun, Willelmo de Solatiis, Reginaldo de Paueillie, Uling. de Mornist, et multis aliis apud dom. Frontem.





XIu. Alia confirmatio eiusdem regis pro fundatione Sauigniaci.


HENRICUS, Dei gratia rex anglie, et dux Normannie et Aquitanie, et comes Andegauie, archiepiscopis, episcopis, comitibus, baronibus, iustitiariis,  bailliuis, uicecomitibus, prepositis, ministris et omnibus fidelibus suis totius terre sue, salutem in nomine Domini nostri Iesu Christi.

Notum sit uobis presentibus atque futuris, quod ego pro amore Dei et salute anime mee, et ad anime patris ac matris mee, et uxoris mee, et liberorum ac filiorum meorum, et omnium antecessorum, atque successorum meorum, atque omnium fidelium Christianorum concessi ecclesie Sancte Trinitatis de Sauigneio, et Richardo abbati et monachis ibidem Deo seruientibus in perpetuam eleemosynam omnes terras omnesque eleemosynas, atque quietantias, quas antecessores mei et homines eorum donauerant eidem ecclesie atque concesserant, et eamdem ecclesiam, cum omnibus rebus ad ipsam pertinentibus assumpsi in manu et custodia, ac defensione mea, sicut propria abbatiana, et dominicam eleemosynam meam, et ut omnes posteriores ad eamdem ecclesiam pertinentes firmiter ac  stabiliter, et absque omni dubitatione, in perpetuum confirmarentur, et in presenti tempore atque futuro libere et quiete, ac secure, et ab eadem ecclesia tenerentur ac possiderentur uolui, ut in hac presenti charta nominatim ascriberentur atque confirmarentur, et sic ad notitiam successorum nostrorum, et ad utilitatem possidentium, salue et integre in perpetuum conseruarentur. Concessi itaque forestam Sauigniensem, sicut cingitur tribus aquis Chamba scilicet et Chamberna, ac Nigra aqua, cum omnibus pertinentiis suis, que foresta est prima possessio eiusdem Ecclesie; unde, et ipse locus nomen accepit, ut Sauignelum uocaretur, quam forestam possidet eadem ecclesia ex dono Radulfi de Fulgeriis, et Henrici filii eius, et ex concessione Stephani comitis Moritonii, et Henrici regis Anglie, etc., omnes has terras, omnesque eleemosynas, que hic enumerate sunt, et omnes alias, quas omnibus iustis modis poterunt acquirere, concessi, ut dictum est, ecclesie et monachis Sauignei,  liberas et quietas, et ab omni seruitio et consuetudine absolutas ad ipsam abbatiam, et omnes possessiones, ad eam pertinentes ubicunque sint, et de cuiuscunque dono sint, in tota terra mea, assumpsi in manu, et custodia, ac protectione mea, sicut dominicas et proprias eleemosynas meas, etc. Hec autem nostra constitutio atque confirmatio facta est anno ab Incarnatione Domini 1157, anno scilicet regni mei Anglie tertio, ducatus uero Normannie octauo.





Xu. Charta fundationis abbatie de Blanca Landa.


RICHARDUS de Haya et Mathildis uxor eius, omnibus suis, et amicis Normannie et Anglie, salutem et dilectionem.

Notum sit uestre dilectioni, et omnium tam presentiam quam futurorum uniuersitati, quod nos in  propria hereditate nostra in loco, qui Blanca-Landa uocatur, unum monasterium fundamus, in honore Domini nostri Iesu Christi et beate Genitricis eius, et sanctissimi confessoris Nicolai, ibique conuentum canonicorum ad seruiendum Deo, in ordine Premonstratensi constituimus, quibus ad nutritum et uestitutum pro redemptione animarum nostrarum, successorum et omnium antecessorum nostrorum de paruitate nostra, hec subscripta concedentes in perpetuam eleemosynam per manum domini Richardi Constantini episcopi Domino consecramus, Willelmo de Guono, et Richardo filio eius, Nicolao de Haya meo nepote concedentibus et super altare prefati monasterii manibus propriis nobiscum offerentibus, ipsum uidelicet locum, in quo fundatum est monasterium cum omnibus adiacentibus suis, etc. Hec itaque prescripta, presente clero, et populo et approbante, donauimus huic nostro monasterio Sancti Michelis de Blanca-Landa,  nichil omnino in omnibus litteris retinentes, sed ab omni iure, et dominio, et secularium consuetudinibus, querela et exactione ad nos pertinentibus libera et absoluta, super altare offerentes per manum episcopi Richardi Constantini, excepto opere excluso in terra Paraner, de Bosseuilla et in terra Ugonis Camri de Chatouilla, que mazura et costumas suas quietas habet in foresta, et excepta molta hominum de terra Richardi clerici apud Austremensuram, et opere excluso, testibus Richardo Constantino episcopo, Willelmo abbate Montisburgi, Roberto de Perdot, Renaldo de Maisuel, Richardo Auenel, et multis aliis. Anno ab Incarnatione Domini 1154.





XuI. Confirmatio eiusdem fundationis per Henricum II, regem Anglorum.


 HENRICUS, rex Anglie et dux Normannie et Aquitanie, et comes Andegauensis, archiepiscopis, episcopis, abbatibus, comitibus, uicecomitibus, baronibus et ministris omnibus suis, et omnibus fidelibus suis, salutem.

Sciatis me concessisse et confirmasse in perpetuam eleemosynam Deo, et ecclesie Sancti Nicolai de Blanca-Landa, et canonicis ibidem seruientibus abbatie, in ordine Premonstratensi Deo seruientibus, quidquid eis rationabiliter et iuste collatum est, uidelicet has subscriptas eleemosynas quas Richardus de Haya, et Mathildis uxor eius supradicte ecclesie fundatores et Radulfus de Haya Richardi nepos, Willelmus de uarna, et Richardus filius eius eidem ecclesie contulerunt, ipsum uidelicet locum qui Blanca-Landa dicitur, ubi fundata est ecclesia cum omnibus adiacntibus suis, etc. Ut hec omnia subscripta, et quidquid in futurum, et quibuscunque rationabiliter prefate ecclesie fuerint collata, firma, et illibata permaneant, regia  auctoritate confirmo, et confirmata in regnum post me continue protegenda et confirmanda commendo. Teste Rothrodo episcopo Ebroicensi, et Arnulfo episcopo Lexouiorum, et Philippo episcopo Baiocensi, et Richardo episcopo Constantie, et Roberto de Nouoburgo. Anno ab Incarnatione Domini 1157.





XuII. Ad epist. 124.---Littera Walteri Rothomagensis archiepiscopi, qua decimam de Diepa et Botellis, dat capitulo Rothomagensi.


Omnibus Christi fidelibus ad quos presens scriptum peruenerit, WALTERIUS Dei gratia Rothomagensis archiepiscopus; salutem in Domino.

Iustum est, ut prospera communicent, qui aduersa communiter sunt perpessi. Qui enim passionis fuere consortes, consolationis esse non debent aliquatenus  inexpertes. Quoniam igitur karissimi filii nostri Ecclesie nostre Rothomagensis canonici, dum pro tuendo Ecclesie nostre patrimonio contra . . . . . . . . . . et presides magnis expensis, grauissimis sudoribus et periculis certaremus, nobiscum in tentationibus nostris uiriliter et fideliter permanserunt, dignum et iustum est, ut quod de laborum nostrorum prouentibus, auxiliante Domino, nostris utilitatibus in perpetuum accreuit, non sit eis penitus alienum; sed qui in parturiendo nobis condoluerunt, partus nostri fructu pariter et letitia iucundentur. Inde est quod de omni redditu et prouentu, quem de Dieppa et Botellis, et earum pertinentiis singulis annis uel nos, uel successores nostri, futuris temporibus ad usus proprios consequemur, concessimus eisdem canonicis nostris anno ab Incarnatione Domini 1198, in puram et perpetuam eleemosynam, et donauimus decimam partem integre recipiendam singulis annis in festo B. Romani  confessoris patroni nostri, diuidendam fratribus, qui ad diem obitus nostri officium pro nobis anniuersaria consuetudine celebrarent. Interim autem dum uiuentes essemus, ipsi canonici qui ad solemnitatem predicti confessoris conuenirent, eamdem decimam reciperent equis portionibus inter se more communi diuidendam. uerum quia difficile esset prefatam decimam integre persolui uno termino, maxime circa anni principium, statuimus de communi eorumdem canonicorum consensu, ut eadem decima quatuor terminis persoluatur, uidelicet quarta pars in Natali Domini; alia quarta pars in Natiuitate beati Ioannis Baptiste; et alia quarta pars in festo Sancti Michelis archangeli, quandiu uixerimus in festo iam dicti confessoris; sicut preassignatum est, dictis canonicis diuidenda. Postquam uero nos in fata concedere contigerit, statuerunt iidem canonici se quater in anno diem obitus nostri anniuersarium celebraturos, et in unoquoque illorum quartam partem  decime canonicis qui intererunt, equis partibus diuisuros. Si itaque predicte uille tradantur ad firmam decreuimus ut firmarii preassignatis terminis decimam reddant canonicis memoratis, et si in aliquo terminorum eamdem decimam ad plenum non soluerint, ipsi penam decem librarum usualis monete incurrant dictis canonicis persoluendam, sed per nos uel per successores nostros iustitiandam. Si uero easdem uillas in manu nostra tenuerimus, et ita liquido non potuerint prouentus et redditus estimari, eorum estimatio quatuor legalium uirorum earumdem uillarum arbitrio relinquetur, qui iurati bona fide summam totius redditus et prouentuum declarabunt, et sic estimata eisdem canonicis statutis sine contradictione reddetur sub pena decem librarum, sicut predictum est, interueniente nostro, uel successorum nostrorum seneschallo, uel aliquo balliuo ad predictorum reddituum et prouentuum susceptionem deputato,  si in aliquo predictorum terminorum in solutione cessauerint, uel in toto, uel in parte. Quia uero post tempus donationis predicte, noui prouentus tam in molendinis quam in rebus aliis predictarum uillarum redditibus accreuerunt, ne quis sub tali uerborum scrupulositate suggerat exinde decimam prefatis canonicis non deberi, nos eam dubitationem, licet superuacuam absoluentes, decreuimus tam eorumdem prouentuum quam aliorum, que in posterum eisdem uillis, Deo dante, accrescent, decimam eisdem canonicis esse integre conferendam; cum non incongruum sit unam et eamdem substantiam duplici quodam modo iure censeri. Ut autem hec nostra donatio firma et stabilis in perpetuum perseueret, nec aliquorum possit machinatione conuelli, eam presentis scripti et sigilli nostri patrocinio dignum duximus communire. Nos autem de misericordia Dei, et Beate Marie genitricis eius meritis et B. patroni nostri Romani confisi,  omnes illos anathematizamus, et maledicimus; utinam et indignationem omnipotentis Dei, et beate Marie, et beati Romani, et omnium sanctorum incurrant, quicunque predictam donationem nostram et confirmationem attentauerint uiolare. Nihil hic de nouo statuentes, sed prolatam tempore donationis facte sententiam renouantes.

Datum Rothomagi per manum Roberti de Sancto Nicolao capellani nostri et canonici Rothomagensis, uI Kalend. Octobris. Testibus, uenerabilibus fratribus nostris episcopis Normannie, Roberto Baiocensi, Willelmo Abrincatensi, Luca Ebroicensi, Siluestro Sagiensi, Iordano Luxouiensi, uiuiano Constantiensi, qui ad petitionem nostram presenti charte sigilla sua apposuerunt: Richardo Rothomagensis Ecclesie decano, Rogerio cantore, magistro Simone cancellario, Richardo Haynim, magistro Gisleberto de Marleis, canonicis Rothomagens., et multis aliis testibus.





XuIII. Ad epist. 126.---Littera Odonis episcopi Parisiensis, pro abolendo festo Fatuorum, et restituenda solemnitate Circumcisionis Domini.



Cum Dominus Petrus, etc. uide in Odone Parisiensi, ad an. 1208.





XIX. Alia littera eiusdem Odonis Parisiensis episcopi, pro solemnitate Circumcisionis Domini et Sancti Stephani.


Ad hoc nos licet immeritos, etc. uide ibid.





XX. Littera Petri Cambii Dei gratia Parisiensis episcopi pro solemnitate Circumcisionis Domini et Sancti Stephani.



PETRUS, Dei gratia Parisiensis episcopus, dilectis filiis HUGONI decano et capitulo Parisiensi, in perpetuum.

Quod pro utilitatis ecclesiastice et diuini cultus statuitur incremento, perpetuo dignum est robore communiri, ne processu temporis malitia cuiuslibet ualeat eneruari. Ad uniuersorum itaque notitiam uolumus peruenire, quod felicis memorie dominus Odo quondam Parisiensis episcopus predecessor noster enormitates quasdam eliminare desiderans, que sub pretextu praue consuetudinis in Parisiensi Ecclesia pullularant festum Dominice Circumcisionis, et Natale S. Stephani protomartyris ad statum decreuit reducere regularem, et solemniter instituit celebrari; singulis autem canonicis et clericis maiori  altari seruientibus, qui in Natali B. Stephani Matutinis intererunt, sex denarios Paris., singulis uero clericis chori non canonicis quatuor denarios, singulis etiam pueris chori duos denarios, et singulis clericis, qui in missa responsorium uel Alleluia, in organo triplo, seu quadruplo decantabunt, sex denarios benigne contulit et concessit, in prepositura nostra Parisiensi annuatim quiete et libere percipiendos. In festiuitate autem Circumcisionis singulis clericis chori non canonicis tres denarios Parisienses, et singulis pueris duos denarios in redditibus capitii perpetuo percipiendos liberaliter assignauit. Dedit etiam in perpetuam eleemosynam capitulo Parisiensis Ecclesie stationem de pane et uino et carnibus porcinis annuatim in festo Pentecostes a Parisiensi episcopo, qui pro tempore fuerit, persoluendam; et statuit ut quilibet canonicorum S. Dionysii de passu eadem die dimidiam percipiat stationem. Concedit insuper et concessit capitulo  Paris. sexaginta solidos Paris. in censu de Brunello singulis annis percipiendos in die anniuersarii sui, prout ordinauit, distribuendos. Ad hec prebendam et uicariam quam ecclesia Sancte Genouefe, in ecclesia Parisiensi habere solebat, quam idem episcopus acquisiuit capitulo Parisiensi, concessit pariter et quiittauit, ut tam de prebenda quam de uicaria pro sua disponerent uoluntate. Preterea octo matricularios de assensus uoluntate capituli in Ecclesia Parisiensi instituit, et ad eorum sustentationem tam ipse quam capitulum certa et perpetua deputauit. Decimas etiam omnium Noualium faciendorum, seu iam factorum que nondum aliis erant assignate, in omnibus locis Parisiensis diecesis, in quibus Ecclesia Parisiensis decimationem habebat, uel habitura erat, capitulo et Ecclesie in perpetuum quiete et libere possidendas concessit, et liberaliter erogauit, saluo iure alterius Ecclesie, que in eodem territorio partem decimationis haberet. Preterea  quam emerat apud Buc in ius et proprietatem capituli pia donatione transfudit ad denarios matutinales in festo B. Bernardi distribuendos. Ceterum assignauit Ecclesie et succentori Parisiensi, et contulit ad Mandatum faciendum in Cena Domini unum modium bladii ad mensuram Paris. medietatem hibernagii et medietatem mareschie, apud Herebleium in blado quod acquisierat et habuerat a monachis B. Dionysii; ita quod si abbas et monachi B. Dionysii bladum illud episcopo Parisiensi alibi assignarent, succentor predictum modium bladi ibi perciperet, ubi bladus episcopi assignaretur. Donauit insuper clericis matutinalibus partem illam, quam percipiebat in oblationibus crucis que proueniunt in sexta feria, in Passione Domini, uidelicet medietatem omnium oblationum. Nos itaque prescriptas donationes, et concessiones, et institutiones approbantes et ratas habentes, ipsas per presentis scripti paginam confirmamus, et sigilli nostri  munimine roboramus, easque perpetuo manere decernimus et precipimus inconcussas.

Datum Parisiis, anno Incarnationis Dominice 1208, pontificatus nostri ann. 1.





XXI. Copia cuiusdam Epistole a uenerabili Facultate theologie studii Parisiensis, prelatis et capitulis ecclesiarum regni Francie transmisse, ad detestandum, condemnandum, et omnino abolendum quemdam superstitiosum et scandalosum ritum, quem quidam festum Fatuorum uocant, qui a ritu paganorum et infidelium idololatrarum initium et originem sumpsit.


 Uniuersis ecclesiarum prelatis, et earum uenerabilibus capitulis ubilibet constitutis, humilis sacre theologie facultas studii alme uniuersitatis Parisiensis, honorem et debitum Christiane pietatis obsequium. Zelus cultus diuini atque multorum fidelium clamor, necnon quorumdam episcoporum querulosa requisitio nos inducunt et impellunt sub breui epistola describere quantum abhorreamus, quantumque detestemur illum cuiusdam festiuitatis ritum, quem sui compositores festum Fatuorum uocant. Et quanquam ex sacre Scripture testimoniis, tam ueteris quam Noui Testamenti, quibus Deus ab omni spurcitia templum suum ac ministros mundos esse et sanctificatos districtissime mandauit, tale festiuitatis gurgustium, quo sacerdotes et clerici interiori et exteriori spurcitia se polluunt, templumque Dei et ecclesias fedant, facillimum sit reprobare; tamen quia huius rei patratores se consuetudinis  lege protegere conantur, ac inde pertinaciter suis superioribus resistunt, maiori acriorique opus est reprehensione, et tanta, quod correptionis acerbitas contumaciam talium pertinacium frangat et superet. Quocirca quid in hac re sentimus breuiter et succincte declarauimus, quatenus prelati studiosius et audentius a suis subditis, etiam per cauterium dure punitionis, si sit opus, hunc pestiferum ritum depellant.

Et primo quid de eius origine censemus. Porro a gentilibus uenit hec spurcitia, atque de reliquiis gentilitatis est hec festiuitas, licet festum Fatuorum a suis fautoribus intituletur. Certum est enim, ut annales tradunt historie, quod nationes gentium, que uerum Deum ignorabant, multis demonum fraudibus ludificate, atque uariis passionum desideriis agitate, in superfluas et superstitiosas culturas uanitatum trahebantur. Nec mirum, cum nullam fidei circumcisionem haberent. Hinc statuas demonibus  dicatas coluerunt: hinc principes se deificare existimantes in hominum memoria diabolica fraude delusi, idola sibi similia, quibus ut dii representarentur populis, colenda statuerunt; et insuper ut stolidus populus ad cultum sui idoli magis alliceretur, nomenque eorum diutius maneret, certis in mensibus et diebus solemnitates festiuitatum sibi per ludos secundum desideria carnis dicatarum iuuenibus populis imposuerunt, in quibus nulla deformitas, nullum uitium, nullumque flagitium reprehendebatur; sed ut occurrebat phantasie, unicuique licebat agere. Inde uero stupra et prostibula, et alia inenarrabilia scelerum monstra palam et impune fiebant. Quinimo in illis festis sacerdotes idolorum, ut abundantius populum ad idolum erectum excitarent maiori furia, monstruositates pre aliis debacchabantur, sicut factum in festo Bacchi narrant pete, sic in principio Maii festum ueneris et Daphnis, sic in Februario festum Plutonis et  Proserpine, sic in Kalendis Ianuarii festum spurcissimi Iani, sic in quamplurimis festis arborum Diane dicatarum et plantatarum; et de multis aliis in quibus enormitates permaxime committebantur.

Procul dubio, inde uenit origo huius ritus nefarii, hec est nascentia illius corruptele, quam consuetudinem uocant, hec est amaritudinis radix uenenata, que sursum germinans frondes nemorosas expandit, sub quibus iuuentus luxui dedita enormitates carnis obnixe prosecuta est, et continuauit; quas enormitates culter fidei, et ueri Dei cultus a Christianis indubie circumcidere debet, quoniam non est uere fidelis Christi qui talibus inheret. Sic enim beatus apostolus Paulus quosdam Corinthios notat a fide lapsos, eo quod post susceptum baptisma huiusmodi festiuitates obseruabant: Timeo, inquit, ne frustra laborauerim in uobis, quia obseruatis dies . Glossa, id est superstitiones et solemnitates gentilium. Et beatus Augustinus in  sermone de Circumcisione  , tales ritus gentilium et eorum sequelas in Christiano populo exprobrans, ita loquitur: Qui de paganorum consuetudine aliquid obseruare uoluerint, timendum est ne nomen Christianum eis prodesse non possit; qui etiam stultis hominibus sic ludentibus aliquam humanitatem impenderit, peccati eorum participem se esse non dubitet; uobis autem, fratres, non sufficiat quod malum hoc non facitis; sed ubicunque fieri uideritis, arguite, corripite et castigate. Hec Augustinus. Eapropter quamplures episcopi sanctissimi contra hec festa sicut contra exsecrationes Christianorum processerunt, et a finibus Christianitatis ea repellere toto posse conati sunt. Unde factum est per labores eorum cum Dei auxilio, quod a regionibus Christianorum pro maiori parte tales spurcitie, talesque paganorum reliquie cessarunt; uel si in occulto fieri deprehenduntur, non sine  grandi punitione actores abeunt.

Sola uero spurcissimi Iani nefaria traditio in Kalendis Ianuarii huc usque perseuerat, quam diabolica instructio sub umbra Natiuitatis Domini, et iucunditatis dierum natalitiorum eiusdem sacerdotibus clericisque in multis huius regni ecclesiis obseruandam tradidit; et eo deterius, quo deuotioni tante festiuitatis Saluatoris, et diebus illis dicatis, in quibus omni sanctimonie studere deberent, se ad spurca et immunditias conferunt et applicant: atque Ianum spurcissimum imitando, cultum Dei irrident et commaculant, dum ludibria Iani diuino seruitio permiscent; ludibria, inquam, talia qualia sacerdotes fanatici suis in templis et idolis fieri non permitterent; nempe festa gentilium supradicta fenociniis luxurie seruientia non in templis, sed in nemoribus, aut in campis, aut in theatris uillarum, et a personis profanis agebantur. Hoc autem exsecrationis coagulum, quod uocatur Festum stultorum  in ecclesiis, in locis sanctificatis, et a personis Deo consecratis fit, et se exsecrando, ac loca sacra profanando Iani ritum concelebrant. O quam recte uocatum est hoc flagitiosum coagulum Festum fatuorum. Nam in sacra Scriptura pro eodem habetur dicere quempiam fatuum, et dicere eum malorum hominum comitem exsultantium in rebus pessimis.

Quis, queso, Christianorum sensatus non diceret malos illos sacerdotes et clericos, quos diuini officii tempore uideret laruatos, monstruosos uultibus, aut in uestibus mulierum, aut lenonum, uel histrionum choreas ducere in choro, cantilenas inhonestas cantare, offas pingues supra cornu altaris iuxta celebrantem missam comedere, ludum taxillorum ibidem exarare, thurificare de fumo fetido ex corio ueterum sotularium, et per totam ecclesiam currere, saltare, turpitudinem suam non erubescere, ac deinde per uillam et theatra in curribus et uehiculis sordidis duci ad infamia spectacula, pro risu  astantium et concurrentium turpes gesticulationes sui corporis faciendo, et uerba impudicissima ac scurrilia proferendo? Et sic de multis aliis abominationibus, quarum pudet reminisci et recitare horret animus, que tamen, ut fidei relatione accepimus, hoc in anno in multis locis facte sunt. Quis, queso, fidelis, intelligens hos ecclesiasticos impios et crudeles in Dei honorem, in Ecclesie honestatem, et in famam propriam non iudicaret? Certe ad diiudicandum eos non magna requiritur scientia, neque ad detestandum huiusmodi festum opus est magnis Scripture sacre allegationibus. Quippe contra principia morum et fidei, contra adorationem Dei insaniunt, et obstinate perseuerant.

Sed, inquiunt, nos ita ioco et non serio facimus, sicut consuetum est ab antiquo, ut fatuitas nobis innata semel in anno effluat et euaporetur. Nonne utres et dolia uini sepius rumperentur, si spiraculum ipsorum interdum non laxaretur? Nos quidem utres ueteres sumus et dolia semirupta, quare sapientie  uinum nimis feruens, quod per totum annum in Dei seruitio nos comprimentes ui retineremus, efflueret inaniter, si non interdum ludis et fatuitatibus uacaremus. Iocis igitur aliquando uacandum est, ut fortiores postea ad retinendam sapientiam redeamus. Hec et similia dicunt, necnon inueterati senes dierum malorum complices eorum, excusationem in peccatis querentes. Preterea iuuenes nouitatum ludorumque semper auidi, talibus monstris risum pro uocantibus applaudunt.

Sed homines de sua salute solliciti aliter longe ab istis sentiunt: sentiunt, inquam, et mente tenent quod non patiuntur ludum fama, fides et oculus; nempe sicut quiuis hominum nollet ex ioco suum oculum cuspide pungi; sic nec ludo fidem lacerari, aut famam Dei permittendum est. Quamobrem uana est hec excusatio super ioco. Similiter de consuetudine in hac re non est facienda ratio; iam enim superius ostensum est, quod a radice uenenata  prodiit hic ritus, puta a corruptione nature cum illusione demonum, et initium sumpsit a spurcitiis paganorum et infidelium; quare non potest trahere uim consuetudinis, cum tendat contra Deum, et in perditionem animarum. O, proh nefas! allegandane est consuetudo contra ius diuinum, contra naturale dictamen, contra innatum pudorem, contra ecclesie sacrarium? Rursus similitudo quam proponunt de utribus et doliis, hic non habet locum; quoniam sapientia non grauat animam, sicut uinum bulliens ex feruore suum uas, imo uires anime sapientia confortat et solidat, et per contrarium operationes fatue et male uires eneruant et ledunt, preter malos habitus malasque reliquias quas contrahunt. Inde uero uidemus homines fatuitatibus assuetos in fine dierum suorum communiter hebetes fieri, et sine intellectu ab hoc seculo decedere. Igitur dictum illud, quod interdum respirando ad fatuitates fortiores redimus ad tenendam sapientiam,  est falsum et uafre prolatum. Peccata namque et fatuitates sunt contra naturam rationabilem et eam offendunt. Fatemur autem quod ad actus sapientie diutius tendendo, animales uires que corpus concernunt, fatigant; quare bonum est interdum ludis modestis et honestis uacare, ut recreentur, et fortificentur, sicut beatissimus Euangelista Ioannes ludens cum perdice in sua manu, cuidam propter hoc ipsum irridenti dedit exemplum de ipsius arcu diu et nimium protenso, qui si non relaxatur, uires perdit ad fortiter impellendum sagittam. Sed hec recreatio uirtuosa est, cui nullatenus conueniunt predicte insanie, quamuis plebs imperita eas ludos appellet, atque cum ipsis plures stolidi homines etiam in auctoritate constituti. Sed nichilominus si a quibusdam uestris predecessoribus he insanie pro ludis habite sunt, sicut isti allegant, certe in hoc socordiam illorum et negligentiam accusant, qui tanta flagitia in ecclesiis tolerarunt. Itaque non est ad id aspiciendum quod dissimulant  et tolerant homines, ubi lex omnia notorie clamat in oppositum; lex enim Dei sequenda est non homines, nisi in quantum ipsi legi subseruiunt.

Quapropter, o reuerendi Patres, et honorati prelati, attendite legi Dei, et sanctis, quos Deus mirificauit in terris, ut essent nobis in exemplum, et testimonium sue uoluntatis. Nolite subdolas hominum uoces audire sic dicentium: Predecessores nostri, qui erant notabiles uiri reputati, istud festum permiserunt, sufficiat nobis uiuere ut ipsi. Procul dubio istud argumentum diabolicum est, et infernalis hec persuasio; nam illorum exitum ignoratis an bonus uel malus fuerit. Sequamini ergo illos, quos Deus sectandos miraculis declarauit; sequamini sanctos, utpote apostolum Paulum, et Augustinum superius allegatos, qui obseruatores huius ritus damnant tanquam lapsos a fide. Sequamini gloriosos episcopos quamplurimos, puta Martinum, Hilarium, Chrysostomum, Nicolaum, Germanum  Antissiodorensem, et uniuersos alios usque ad propinqua tempora, qui acerrime contra huiusmodi exsecrationes insurrexerunt. Quid, queso, fecissent, si solum clerum sicut hodie his obseruantiis uacantem uidissent? Sequamini canones sacros summorum pontificum, ac generalium conciliorum, hec ludibria condemnantes ueluti pestes animarum. Sequamini insuper graues et deuotas personas, que hec nefanda spectacula sine merore non possunt aspicere.

Istud, o Patres celeberrimi! precamur attendite, et ad dissipandam destruendamque hanc impietatis colligationem neruos omnes uestre potestatis extendite. Neque uos retardet aut dimoueat cuiuscunque exemptio uel priuilegium; nam, cum in his casibus sit uehemens heretice prauitatis suspicio, nulli suffragari debet exemptio. Asseremus namque uobis, quod hec obseruantia festum Fatuorum cum spurcitiis pretactis et solitis, necnon circumstantiis  personarum ac locorum, est sacrilega profanatio honestatis ac reuerentie cultus diuini, et exsecratio abominabilis omnibus Christianis: unde contra sacerdotes et clericos talia pertinaciter perpetrantes est procedendum, sicut contra suspectos in fide, et male sentientes de honorificentia Dei et sacramentorum. Satagite igitur, Patres celeberrimi, ut hoc sacrilegium de medio tollatur. Agite taliter, ne in animas uestras redundet hec noxa tam grauis et abominanda. Mementote Heli summi sacerdotis, qui probus alias tenebatur; tum quia filios suos, quorum nequitia populus ab adoratione Dei et oblationibus distrahebatur, non satis rigide corripiebat, diuina ultione de sella cecidit auersus, fractoque capite interiit in exemplum omnium prepositorum. Consideretis etiam quanto feruore Moyses, qui erat mitissimus hominum, quantaue seueritate seuiebat in eos qui cultum Dei scandalizabant, quando una triginta die tria millia de idololatris  interfecit. Certe hec crimina nefaria non multum distant ab idoloatria, si recte pensetur, quamuis pro nunc in lege spirituali et amoris tales pene non sunt exercende, tamen ex illis ostenditur quantum Deo illud peccatum displicet, et quam seuere prepositi seu rectores animarum debent illud abolere.

Itaque finem nostre epistole imponendo concludimus, quod a uobis prelatis pendet continuatio uel abolitio huius pestiferi ritus; nam ipsos ecclesiasticos ita dementes esse et obstinatos in hac furia non est uerisimile, quod si faciem prelati reperirent rigidam et nullatenus flexibilem a punitione cum assistentia inquisitorum fidei, et auxilio brachii secularis, quam illico cederent aut frangerent. Timerent namque carceres, timerent perdere beneficia, perdere famam et ab altaribus sacris repelli.

Oramus ergo Deum Patrem clementissimum,  ut det uobis Spiritum fortitudinis aduersus has diabolicas furias et omnes pestilentes homines. Amen.



Sequuntur quedam conclusiones a supradicta uenerabili Facultate theologie examinate, approbate, et qualificate ad detestationem et totalem destructionem, seu abolitionem supradicti damnabilis et paganici festi Fatuorum.

Prima conclusio.---Consuetudo introducta ab antiquo, secundum quam in quibusdam ecclesiis tam cathedralibus quam collegiatis, uel aliis, annis singulis in festo Innocentium, aut S. Stephani, uel Circumcisionis Domini, aut alio, ab ecclesiasticis uiris fit quoddam festum, quod Festum stultorum uocant, in quo solent per eosdem fieri mille derisiones et fatuitates, etiam contra reuerentiam Dei, et in uituperium magnum cleri et totius status ecclesiastici, est a sanctis Patribus et generalibus conciliis  reprobata, et magis est dicenda corruptela quam consuetudo, nec pretextu cuiuscunque statuti obseruanda.

Secunda conclusio.---Non licet in aliqua ecclesia sub pretextu prefate male, et damnate consuetudinis eligere episcopum uel archiepiscopum fatuorum, uel etiam sic electum derisorie et cum ludibrio confirmare, cum episcopalis dignitas fuit a Christo primitus in Nouo Testamento instituta et ordinata ad regimen Ecclesie sue sancte, et salutem animarum; et propterea illi qui de tanta dignitate illudunt, et derisoria ac ludibriosa faciunt, uidentur male sentire de auctoritate et preeminentia pontificalis dignitatis, que tamen est prima in Ecclesie hierarchia. Tales quoque sunt grauiter puniendi.

Tertia conclusio.---Non licet huiusmodi episcopis uel archiepiscopis fatuorum uti quouis modo insigniis pontificum, uidelicet, mitra et baculo pastorali aut ceteris huiusmodi; nec etiam decet eisdem  archiepiscopis ante se facere portari crucem cum baculo, sicut facere solet archiepiscopus ambulando uel equitando per suam prouinciam, cum talia sint in magnum derisum et uituperium episcopalis uel archiepiscopalis dignitatis.

Quarta conclusio.---Non licet insuper prefatis episcopis uel archiepiscopis fatuorum facere diuinum officium in ecclesia cum supradictis insigniis, nec dare benedictiones legentibus lectiones matutinales, nec etiam benedicere populum; cum talia sint in magnum contemptum et irreuerentiam Dei et eius seruitii, et in uituperium magnum episcopalis dignitatis, quam non solum instituit Christus, sed sicut sanctus et uerus pontifex primus ea usus fuit, et eam suis apostolis communicauit, et eorum successoribus.



Qualificatio prime, secunde, tertie et quarte propositionum.

Pretensa festi Fatuorum consuetudo in ecclesiis,  et ecclesiasticis officiis cum insolentiis et turpitudinibus, quas in perturbationem diuini cultus, et dignitatis ecclesiastice uilipendium obseruare solent, non est consuetudo dicenda, sed corruptela damnabilis atque perniciosa: et sicubi pro damnabili continuatione eius descripta inueniatur, presertim in libris ecclesiasticis, omnimode est abradenda et abolenda tanquam pestifera malorum et deformitatum occasio.

Obseruatores contumaces predictorum paganizant, sunt sacramentorum et dignitatum Ecclesie sacrilegi profanatores, ac rerum sacramentalium detestabiles irrisores.

Pertinaciter asserentes quod pretextu prefate corruptele, quam consuetudinem uocant, sit licitum insolentias et turpitudines circa Kalendas Ianuarii, aut alio quocumque tempore exercere uel obseruare, sunt uehementer in fide suspecti, et de heresi iudicialiter arguendi.

 Quinta conclusio.---Cum supradicta sint districte prohibita, tam per summorum pontificum decretales, quam per generalium conciliorum decreta, si aliqui, maxime post eorumdem decretorum recensitam publicationem et declarationem per prelatum loci aut eius auctoritate facta animo pertinaci et indurato supradicta fecerint, aut facientibus auxilium uel auctoritatem dederint, tales poterunt et debebunt puniri sicut contemptores et uiolatores sacrorum decretorum; et cum huiusmodi uiolatores decretorum secundum ius canonicum heretici aut in fide suspecti censeantur, cum male uideantur sentire de auctoritate Ecclesie, poterit contra eos procedi per inquisitorem heretice prauitatis.



Qualificatio quinte conclusionis.

Sic facientes sunt contumaces, clauium Ecclesie contemptores, suspecti uehementer in fide, iudicialiter corrigendi, ut supra.

 Sexta conclusio.---Si non licet iuxta premissa in predicto festo Stultorum facere episcopos aut archiepiscopos fatuorum, qui utantur insigniis pontificum, et faciant diuinum officium in ecclesiis, et benedictionem populo impendant; a fortiori ratione non est licitum etiam pretextu cuiuscunque antique consuetudinis, aut uerius corruptele, in aliqua ecclesia exempta, et immediate sedi apostolice subdita facere unum papam Fatuorum, qui similiter cum insigniis papalibus faciat diuinum seruitium, aut benedicat populum, aut alias quouis modo officium pape exerceat, cum talia sint in magnum contemptum et irreuerentiam papalis dignitatis.



Qualificatio sexte conclusionis.

Tales exsecratores dignitatum pontificalium sacrilegi sunt, profanatores ecclesiastice dignitatis et ordinis hierarchici, contumeliosi derisores arguendi iudicialiter, ut supra in primis articulis.

 Septima conclusio.---Non licet, nec decet uiris ecclesiasticis et maxime in sacris ordinibus constitutis, in quibus magis deuotio, sanctimonia et grauitas morum elucere debent, quod sub pretextu aut colore dicti festi Fatuorum faciant officium diuinum, aut illi intersint sine habitibus et uestimentis ecclesiasticis, sicut in quibusdam ecclesiis pridem fuit obseruatum; et qui contrarium fecerint, utendo uidelicet in diuinis officiis uestimentis secularium, aut stultorum, uel aliis profanis, cum talia sint in uituperium et derisum officii diuini, peccant mortaliter, et sunt grauiter puniendi.

Octaua conclusio.---Non licet ducere choreas in ecclesia, quando fit diuinum seruitium, aut comedere seu bibere circa altare, quando missa celebratur, aut alias similes derisiones et fatuitates facere, cum talia sint contra reuerentiam Dei et honorem, in contemptum et derisum diuini seruitii. Et qui talia fecerint, sunt merito secundum qualitatem  excessuum puniendi, et si fuerint rebelles et incorrigibiles, contra tales poterit inuocari brachium seculare, et aduersus eos procedi tanquam suspectos de fide.



Qualificatio septime et octaue conclusionum.

Sacerdotes et clerici, presertim in sacris ordinibus constituti predicta facientes, apostatant ab honestate sacerdotii et cultus diuini, abominabiliter templum ac Dei sacrarium polluunt, et sacrosanctum Eucaristie sacramentum damnabiliter et exsecrabiliter contemnunt, et sunt uehementer de infidelitate et irreuerentia sacramentorum suspecti, iudicialiter arguendi, etc., ut prius.

Nona conclusio.---Non licet ecclesiasticis sub pretextu et colore festi Fatuorum dimittere et deponere uestimenta sua clericalia seu ecclesiastica, et uti uestimentis secularium uirorum, aut stultorum, et extra ecclesiam, cum talia plurimum derogent clericorum honestati, et suorum morum grauitati; et  adhuc minus licet eis laruatas accipere facies aut depictas, uel assumere uestimenta muliebria; ac facere ludos theatrales, uel ludibria aut spectaculum suorum corporum, et alios personagiorum ludos, et maxime in locis publicis, uel coram magna popularium multitudine; et qui contrarium fecerint, etiam pretextu aut sub colore supradicti festi, maxime post supradictorum decretorum publicationem, peccant mortaliter, imo tanquam contemptores et uiolatores sacrorum decretorum sunt puniendi.

Decima conclusio.---Non licet uiris ecclesiasticis et maxime presbyteris aut aliis in sacris ordinibus constitutis, in conspectu populi ludere aliqua personagia ludorum, qui nec ad deuotionem mouent, nec ad mores, sed magis ad risum et ludibrium; cum talia facere nullo modo spectet honestati uel grauitati clericorum.

Undecima conclusio.---Seculares homines faciendo tales ludos, qui sunt duntaxat ad risum uel  ad ludibrium, non debent uti habitibus uel uestimentis monachorum, uel monialium, aut aliorum ecclesiasticorum, cum illud sit etiam a ciuili iure prohibitum.



Qualificatio none, decime et undecime conctusionum.

Sacerdotes et clerici presertim in sacris ordinibus constituti, huiusmodi spectacula turpia exercentes apostatant a regula et honestate sacerdotii, statum ecclesiasticum scandalizant et deturpant, et ueniunt a suis superioribus corripiendi, tanquam suspecti deformatores Ecclesie et ordinis ecclesiastici, ut in primis.

Duodecima conclusio.---Dicere, et pertinaciter asserere, quod illi, qui impediunt ne de cetero fiat festum Stultorum supradictum peccant et sunt excommunicati, heresim sentit et errorem in fide; cum ecclesiastica censura sit Ecclesie a Christo concessa contra rebelles et contumaces, et non contra  bene agentes. Dicere enim quod pro actu uirtutis sit aliquis excommunicandus, et extra ecclesiam proiiciendus, male sapit in fide.



Qualificatio duodecime conclusionis.

Asserentes pertinaciter contenta in articulo sunt uehementer suspecti in fide, et de heresi iudicialiter arguendi, ut prius in primis articulis.

Tertia decima conclusio.---Cum secundum beatum Augustinum festum Fatuorum supradictum initium et originem sumpserit a paganis et gentilibus, qui similia ludibria in capite Ianuarii faciebant ad honorem Iani, quem Deum esse credebant, et cui idolum fabricauerant, in cuius conspectu et quasi illi sacrificando faciebant ludos supradictos, Christiani debent maxime talia ludibria euitare et fugere, ne ea faciendo aut assistendo uideantur paganizare, et idolo Iani uelle reuerentiam et honorem facere, et maxime quando talia fuerint in principio Ianuarii, qui ab ipso Iano nomen accepit.

 Quarta decima conclusio.---Si illi, qui supradictum festum consueuerunt facere, fuerint de premissa beati Augustini auctoritate sufficienter, et precipue per suum prelatum certificati, aduisati, imo admoniti ne predicta ludibria de cetero faciant, et maxime in principio Ianuarii, ne paganizare, aut idololatrare uideantur, et deinde indurato et pertinaci animo contrarium fecerint; contra illos tanquam in fide suspectos, et paganicorum rituum insectatores est procedendum, et per inquisitorem heretice prauitatis, et cum inuocatione brachii secularis, si opus fuerit.



Qualificatio tertie decime et quarte decime conclusionum.

ueritatem continet, et ita dicendum est de assertoribus et induratis obseruatoribus, sicut in primis articulis.

Acta fuerunt hec supradicta, et conclusa epistola  que premittitur, et qualificationes in fine congregationis uenerande Facultatis theologie in Uniuersitate Parisiensi, in sancto Mathurino celebrata anno Domini 1444, die XII mensis Martii, per organum uenerande circumspectionis et scientie uiri magistri Eustachii de Mesnillo, in sacra theologia professoris et decani eiusdem facultatis, post maturam deliberationem, presentibus uenerabilibus, et circumspectis uiris, magistris Ioanne de uernone, Ioanne Berondi, Guillelmo Errardi, Roberto Cybole, Ioanne uineti, Petro de uaucello, et Ioanne Oliua in theologia magistris, cum pluribus aliis ibidem presentibus.





XXII. Littera Odonis Parisiensis episcopi, pro institutione festi S. Bernardi in Ecclesia Parisiensi.


Notum facimus, etc. uide in Odone Parisiensi ad  an. 1208.





XXIII. Littera eiusdem Odonis de decima de Espiers quam Adam de Monsterolio dedit quatuor matriculariis presbyteris.


Notum facimus, etc. uide ibid.





XXIu. Littera eiusdem pro institutione quatuor matriculariorum sacerdotum in Ecclesia Parisiensi.


Quod pro diuini cultus augmento statuitur, etc. uide ibid.





XXu. Fundatio eiusdem episcopi pro mandato faciendo in cena Domini.


Ad uniuersorum, etc. uide ibid.





XXuI. Littera eiusdem Odonis qua donat Noualia capitulo Parisiensi.



Et uestre conuersationis honestas, etc. uide ibid.





XXuII. Institutio anniuersarii Odonis facta a capitulo Parisiensi.


Notum facimus, etc. uide ibid.





XXuIII. Institutio duorum sacerdotum facta ab eodem Odone in ecclesia Sancti Symphoriani Parisiensis.


Notum facimus, etc. uide ibid.





XXIX. Charta eiusdem Odonis, qua concessit ecclesie Sancti uictoris Parisiensis annualia semiprebendarum Ecclesie Parisiensis.



Quanto uenerabilis Ecclesia Sancti uictoris, etc. uide ibid.





XXX. Stephani Parisiensis episcopi concessio annualium seu uacantium prebendarum in Ecclesia Parisiensi, et aliis facta canonicis Sancti uictoris Parisiensis.


In nomine sancte et indiuidue Trinitatis, Amen.

Diuinarum auctoritate Scripturarum informamur ut, dum tempus habemus, operemur bonum ad omnes, maxime autem ad domesticos fidei, et peccata nostra eleemosynis redimentes, amicos et receptores in eterna tabernacula ex his, que ad tempus  possidemus, nobis faciamus. Qui ergo in multis deliquimus, in multis caritatiue operari studeamus, et illis precipue prodesse et auxiliari, quorum merita nobis credimus in ipso districto examine suffragari. Hac igitur auctoritate instructi, hac spe animati, ego Stephanus Dei gratia Parisiensis episcopus, petitione et precibus Bernerii decani, ceterorumque canonicorum Beate Marie assensu etiam presbyterorum Sancti Ioannis, Guillelmi uidelicet et Hugonis, ecclesie Beati uictoris et canonicis regularibus inibi Deo seruientibus, ut prenominatorum canonicorum deinceps anniuersaria habeant concedimus; ita ut per annum redditus prebendarum canonicorum Beate Marie ex integro habeant, et nullum ex debito super hoc, aut ecclesie, aut defuncto, siue processionis, siue uisitationis, siue sepeliendi, preter anniuersarium exsoluant officium. Nolumus enim eos inquietare, et contra eorum uoluntatem aut propositum ad  publicum prodire. Hoc etiam adiungimus, quod si canonicus Beate Marie, aut eremitarum, aut canonicorum Regularium, aut monachorum, aut quorumlibet aliorum uitam eligens prebendam reliquerit, prefata ecclesia Sancti uictoris, eius prebende per annum redditus possidebit. Et ut omnia ad liquidum determinentur, et praua intelligentium ora obstruantur, hoc solum excipimus:  Quod si canonicus Beate Marie prebendam suam in manu episcopi reddiderit, et pro aliquo orauerit, et eum episcopus super hoc exaudierit, in prebenda sic reddita canonici Sancti uictoris nichil habeant. Nec illud silere uolumus, quoniam quidquid in prebenda canonicorum Beate Marie, prout superius determinatum est, canonicis Regularibus Sancti uictoris concessimus, hoc idem et in  prebendis Sancti Marcelli, Sancti Germani Antissiodorensis, Sancti Clodoaldi, nec non etiam Sancti Martini de Campellis, communi decanorum et canonicorum earumdem assensu prefatis canonicis Sancti uictoris iure perpetuo habendum et possidendum concedimus. Ut autem hoc ratum et firmum sit ac permaneat in sempiternum, presentem chartam sigilli nostri auctoritate interfimauimus, et signis canonicorum nostrorum corroborauimus.

Actum Parisius publice in capitulo Beate Marie, anno incarnati uerbi 1124, regnante Ludouico rege, anno XuI, Stephano episcopo ann. I S. Stephani episcopi, S. Bernerii decani, S. Ade precentoris, S. Stephani archidiaconi, S. Theobaldi archidiac., S. Landonis presbyteri, S. Theodorici presbyteri, S. Odonis presbyteri, S. Daimberti diaconi, S. Guillelmi diaconi, S Gummeranni diaconi, S. Hugonis subdiaconi, S. Petri subdiac., S. Henrici subdiac., S. Theobaldi pueri, Manasse pueri, Urbani pueri. Si quis autem contra nostram  hanc dispositionem agere presumpserit, anathema sit.





XXXI. Littere super compositione limitum episcopatuum Beluacensis et Parisiensis.


PHILIPPUS, Dei gratia Beluacensis, et ODO Parisiensis episcopi omnibus presentes litteras inspecturis, in Domino salutem.

Notum facimus quod cum inter nos contentio uerteretur super limitibus Beluacensis et Parisiensis episcopatuum in loco de Moynel, a parte orientali prope caput ecclesie; tandem ad locum personaliter accessimus, et in presentia nostra, et abbatum uallis Beate Marie, et Sancti Iusti, et de Hermeriis, et multorum aliorum bonorum uirorum facta inquisitione diligenti a uicinis utriusque episcopatus,  pari uoluntate et consensu limites distinximus, et metas in hunc modum posuimus. Ad originem Fontis de Moynel, qui est in stagno fratrum, primam metam lapideam, secundam ex directo in Calceya, tertiam in Campo subtilioti, quartam et ultimam sub quercu ex directo, que est iuxta murum, qui claudit hortos fratrum, et iuxta quemdam riuulum, qui emanat a fonte predicto; ita quod id quod est a parte ecclesie, est in episcopatu Beluacensi: id quod est ex alia parte, est in episcopatu Parisiensi; ceteris terminis et limitibus episcopatuum predictorum in eo statu manentibus, in quo erant. Quod ut ratum permaneat, et inconcussum, presentem chartam sigillorum nostrorum munimine roborauimus.

Actum anno incarnati uerbi 1202, mense Nouembri in crastino Sancti Martini.





XXXII.  Littere Innocentii pape pro legitimatione prolis domini regis, date Anagnie Iu Non. Nouemb., pontificatus an. Iu, Christi 1201.



Apostolica sedes, etc. uide inter Regesta Innocentii III, ad diem et annum supra notatum.





XXXIII. Littera Odonis episcopi Parisiensis, super legitimatione liberorum domini regis susceptorum de filia ducis Meranie tempore pape Innocentii.


Nouerit uniuersitas uestra, etc. uide in Odone Parisiensi ad an. 1208.





XXXIu. Littera Celestini pape; super interdicto contra ciues Rothomagenses publicato.



Cum humanum affectum, etc. uide in Celestino papa III.





XXXu. Confirmatio sententiarum excommunicationis, et interdicti latarum auctoritate Walteri archiepiscopi contra ciues Rothomagenses.


Cum uniuerse Dei Ecclesie, etc. uide ibid.





XXXuI. Littera eiusdem Celestini pape episcopis Normannie de eadem re.


 Ex conquestione dilectorum filiorum etc. uide ibid.





XXXuII. Littera eiusdem de eadem re.


Quod uobis salutationis alloquium non impendimus, etc. uide ibid.





XXXuIII. Littera Walteri Rothomag. archiep. de quibusdam distributionibus capitulo Rothomag. faciendis.


Omnibus Christi fidelibus ad quos presens scriptum peruenerit, WALTERUS, Dei gratia Rothomagensis archiepiscopus, salutem in Domino.

Ad iter salutis rationis oculum dirigentes subtilius, recordati sumus, quod aliquando substraximus dilectis filiis nostris, capitulo uidelicet Rothomagensi, quasdam procurationes et subsidia panis et uini temporalis, que a predecessore nostro bone  memorie R. Rothomagensi archiepiscopo debita consuetudine prefato capitulo certis diebus et solemnitatibus soluebantur. Ad cor igitur et propositum salutis anime nostre propensius rati, Deo inspirante predictis rationes et panis et uini consolationes eidem capitulo restituendas duximus plene et integre bono predecessore nostro morem gerere cupientes, ut uidelicet prefati fratres et canonici nostri in eadem integritate, quo tempore predecessoris nostri fruebantur, plenius restituti nobis congaudeant et diuinis instent obsequiis, debitis stipendiis non fraudati. In subscriptis igitur solemnitatibus prefato capitulo nos et successores nostros teneri protestamur ad eadem stipendia persoluenda procur. uidelicet aut censum solid. usualis monete in die Natiuitatis Dominice, similiter in Epiphania, similiter in Purificatione Beate Marie, in receptione archiepiscopi, in Pascha, in Ascensione, in Pentecoste, in Assumptione Beate Marie,  in Natiuitate eiusdem, in Dedicatione, in Natali Beati Romani, in festo Omnium Sanctorum. Oblationes uero panis et uini reddere tenemur in Annuntiatione Dominica, in Octauis Pasche, in Octauis Pentecostes, in festo Translationis Beati Romani, in festo apostolorum Petri et Pauli, in Transfiguratione Domini, in Conceptione Beate Marie, in die Circumcisionis. Ut autem hec restitutio prefati capituli nulla possit in posterum malignitate conuelli, hoc nostre confirmationis testimonium scripsimus nostri sigilli munimine roboratum. Testibus his magistro Columbo canonico Rothomagensi, Rogerio decano, Willel. archidiacono, Henrico cantore, Philippo archidiacono, Radulfo archidiacono, Roberto de Sancto Nicolao, magistro Eurardo, et pluribus aliis.

Datum per manum magistri I. Britonis clerici nostri ad Grandem-montem iuxta Rothomagum, anno Dominice Incarnationis 1207.





XXXIX. Concilium Rothomagense sub Waltero archiepiscopo. Anno ab Incarnatione Domini 1189, III Idus Februarii, residente beatissimo papa Clemente III, regnante gloriosissimo rege Francorum Philippo, regente Normanniam inuictissimo rege Anglorum Richardo, in nomine sancte et indiuidue Trinitatis celebratum est prouinciale concilium in metropolitana sede Rothomagensi, presidente uenerabili Patre nostro Waltero Rothomagensi archiepiscopo, presentibus omnibus suffraganeis, abbatibus quoque quamplurimis, multis etiam uiris discretis et prudentibus, in quo statuta sunt hec capitula subscripta.



I. Antiquorum uenerabilium uirorum uestigiis adherentes, inprimis decreuimus, ut omnes suffraganee Ecclesie nostre in legendo et psallendo usum huius sacrosancte Ecclesie Metropolitane imitentur.

 II. Item placuit ut singule ecclesie libris et indumentis sacerdotalibus ornentur; et ut Eucaristia nonnisi in uase aureo uel argenteo consecretur; et ne ab aliquo episcoporum aliquid uas stanneum consecretur, nisi iudicio episcopi euidens apparuerit necessitas.

III. Placuit etiam ne corpus Dominicum, sine luminari, cruce et aqua benedicta, siue de die, siue de nocte deferatur, nec sine sacerdotis presentia nisi summa necessitas sacerdotum excusauerit.

Iu. Placuit etiam ut nullus clericorum cuiuscunque ordinis focariam in domo sua habere presumat.

u. Sacerdotes et clerici coronas habeant patulas, et decentem crinium circumferentiam. Istius constitutionis transgressores ab ecclesiasticis beneficiis suspendantur; qui uero beneficia non habuerint, et ita comam nutrierint, priuilegio careant clericali.

 uI. Nihil de nouo statuentes, sed antiquorum canonum statuta ad memoriam reducentes, districte prohibemus, ne filii sacerdotum in ecclesiis ubi patres eorum ministrasse noscuntur, de cetero persone instituantur, nec eas aliqua occasione media non interueniente persona obtineant.

uII. De clericis qui propter imperitiam suam, uel natiuitatis conditionem, uel forte uite immunditiam, uel propter inobedientie contumaciam, examen episcopi declinantes, et ab extraprouincialibus, uel transmarinis episcopis ordinem consequuntur, licet sigilla eorum in testimonium ordinationis sue deferant, statuimus ut ab episcopis suis in administratione ordinis sui ita adepti nulla ratione recipiantur.

uIII. Nulla persona ecclesiastica, uel uicarius perpetuus extra prouinciam causa studiorum, uel peregrinationis, sine proprii episcopi licentia uel officialium suorum iter arripiat.

 IX. Statuimus etiam ne monachi uel clerici negotiationem aliquam causa lucri exerceant, et ne monachi et clerici, uel laici ecclesias uel uillas ad firmam teneant.

X. Prohibemus etiam ne aliquis sacerdos uicecomitis, uel secularis, prepositatus officium assumat: quod si facere presumpserit, ob officio suspendatur, et omni beneficio ecclesiastico priuetur.

XI. Consuetudo, que scripto iuri et approbato opponitur, nulla sui generalitate, uel temporis prolixitate defendatur. Cum igitur secundum rerum naturam negantes factum nulla sit probatio non probante actore, reus, et si nichil prestiterit absoluendus est, presertim si pars actoris nulla probabili presumptione iuuetur: statuimus ut de cetero liceat actori tam in ciuili quam in criminali causa ad confirmationem partis sue, et testium fide et instrumentorum uti auctoritate, quibus deficientibus  tunc tandem reo se purgandi, uel probandi onus imponitur, cum pari actoris contentiosi fama, uel alias probabili aliqua presumptione roboratur.

XII Sicut in Lateranensi concilio cautum est, statuimus et firmiter obseruari precepimus, ne archidiaconi per archidiaconatum suum incedentes subditis onerosi existant, et ut sex uel septem equorum numerum non excedant, nec ab aliquo clerico procurationem recipiant, nisi competentes reditus habuerit; statuimus etiam ut a nullo clericorum penes quos honeste et sine magno grauamine hospitare non ualent, non nisi tres solidos usualis monete in recompensationem hospitii sui recipiant. Si uero apud pauperes clericos hospitari decreuerint, uel forsan propter loci amodietatem, uel propter negotiorum que tractant commoditatem, statuimus ut quinque uel quatuor ad minus de uicinioribus clericis beneficia habentibus onera ipsius hospitii communiter supportent.

 XIII. Satuimus etiam, ut episcopi uel eorum officiales in sua die appellationibus difficiles se non exhibeant; sed propter quorumdam simplicitatem, et non petentibus offerant.

XIu. Sanctorum Patrum uestigia sequentes statuimus et firmiter obseruandum decreuimus, ut nullius consuetudinis obtentu, quisquam deinceps ab ingressu ecclesie, uel alio quocunque ecclesiastico sacramento arceatur, donec legitime uocatus ad causam liberam respondendi habeat facultatem, ut ita demum conuictus aut uiua uoce, uel saltem iuris interpretatione confessus, pro qualitate excessus, equalem ut oportet a suo iudice sustineat sententiam.

Xu. Statuimus etiam, ut testamentum clericorum inuiolabiliter obseruetur, et ut bona clericorum, qui intestati decedunt, per manus episcoporum in bonos usus distribuantur.

XuI. De clericis etiam post Pascha decedentibus,  statuimus, ut de fructibus subsequentis autumni in testamento suo disponendis liberam habeant facultatem.

XuII. De uxoribus et familiis, et bonis omnibus cruce signatorum, quod a felicis recordationis Patribus nostris Urbano et Gregorio, nec non et beatissimo Patre nostro Clemente notatum est, obseruari precipimus.

XuIII. Cum oppressi et rei ad ecclesiam Dei confugientes omnimoda debeant securitate gaudere, absurdum nimis uidetur et omni rationi contrarium, ut in eis uel in earum cemeteriis seculares cause in quibus de sanguinis effusione uel de pena agitur corporali, tractetur, et ideo ne hoc de cetero fiat, sub interminatione anathematis prohibemus.

XIX. Prohibemus etiam sub anathemate, ne a clericis, uel monachis, uel a quibuslibet ecclesiasticis personis Ecclesie, uel decime, uel quelibet  ecclesiastica beneficia laicis in firmam tradantur.

XX. Nemo priuatas pensiones, et adulterinas seu portiones, de ecclesiis uel ecclesiasticis beneficiis deinceps soluere uel accipere presumat: quod qui fecerit, omni beneficio ecclesiastico priuatus excommunicationi subiaceat.

XXI. Ecclesiastica persona cuiuscunque professionis, que personas ecclesiasticas super aliquo ecclesiastico negotio ad iudicem secularem trahere presumpserint, a causa prorsus cadant; excommunicationi subiaceant, et sine competenti satisfactione ab episcopis suis non absoluantur.

XXII. Prohibemus etiam sub anathemate ne quas donationes, uel predia ecclesiastica alicui oppignerare preter conscientiam episcopi sui, uel officialium suorum, aut quolibet modo alienare presumat.

 XXIII. Omnes decime terre, siue de frugibus, siue de fructibus, Dei sunt, et illi sanctificantur. Sed quia inueniuntur multi decimas dare nolentes, statuimus ut, iuxta preceptum Domini, admoneantur semel, secundo et tertio, ut de grano et uino, fructibus arborum, fetibus animalium, feno, lino, lana, canabo, caseis et de omnibus, que per annum renouantur, decimas integre persoluant, et si commoniti non emendauerint, ad episcopi mandatum excommunicentur.

XXIu. Nullus occasione confessionis sibi facte super aliqua iura ecclesiastica uiuente eadem persona, eamdem personam uiuentem litibus uexare presumat, ut sic pensionem ab eo extorqueat: quod si fecerit, anathemate percellatur.

XXu. Sunt quidam tam clerici quam laici huiusmodi societatem ineuntes, ut de cetero in quibuslibet causis, uel negotiis mutuum sibi prestent auxilium, certam in eos penam statuentes, qui  contra huiusmodi uenerint constitutionem; et quoniam huiusmodi societates, seu fratreias circa personas utriusque ordinis canonica detestatur scriptura, eo quod earum obseruantia quosdam etiam usque ad crimen periurii perducat, ne amodo fiant, aut si facte fuerint ne obseruentur, sub interminatione anathematis prohibemus.

XXuI. Ad reprimendam eorum malitiam qui postposito Dei timore, Dei Ecclesiam per falsos iuratores in foro ciuili, uel ecclesiastico minuere, nec non et proximos suos exheredare conantur; statuimus ut singulis diebus Dominicis tam in cathedrali quam in singulis parochialibus ecclesiis omnes illi accensis candelis excommunicentur, qui scienter in foro ecclesiastico, uel seculari falsum prestiterint iuramentum in sacrosancte Ecclesie lesionem, uel cuiuslibet persone exheredationem. Nihilominus etiam excommunicentur omnes illi,  qui ut huiusmodi falsa sacramenta prestentur, siue prece, siue pretio qualibet unquam occasione procurauerint; huius autem constitutionis reos nullus sacerdotum absoluere uel eis penitentiam dare presumat, nisi fuerint in articulo mortis constituti, sed huiusmodi periuri et excommunicati ad proprios episcopos remittantur absoluendi, et de tanto excessu grauiter puniendi, et ad eorum maiorem confusionem ad sedem apostolicam transmittantur.

XXuII. Excommunicandi etiam sunt qui, se in ecclesiasticis beneficiis, sine auctoritate episcopi uel officialium suorum, ad quos pertinet, propria temeritate, uel laica potestate intruserint.

XXuIII. Falsarii quoque sigillorum excommunicantur, et qui scienter falsis utuntur instrumentis.

XXIX. Incendiarii quoque, uenefici et sortiarii, et qui scienter nominatim excommunicatis participant.

 XXX. Excommunicandi etiam sunt contumaces tam clerici quam presbyteri rebelles, qui contra prohibitionem episcopi, uel officialium suorum diuina celebrare presumpserint.

XXXI. Preterea excommunicandi sunt tam clerici quam laici, qui redditus domini archiepiscopi Rothomagensis, a tempore, quo archiepiscopatus dignitatem adeptus fuit, fraudulenter ei subtraxerunt, uel modo subtrahunt, uel iura et dignitates suas minuerunt uel minuunt, uel in absentia sua minuent, nisi inde antequam iter peregrinationis arripiant, satisfecerint.

XXXII. Placuit ut quicunque sacerdos suspensus scienter celebrauerit, cesset per annum a diuino officio; si excommunicatus scienter celebrauerit, mittatur Romam.




uolume back matter






INDEX INITIALIS EPISTOLARUM PETRI BLESENSIS SECUNDUM ORDINEM ALPHABETICUM.


A

    Ab amarit. a. m., et ab i. d. c. m. 149.
    Acute m. et q. i., u. m. s. p., q. i. R. et 115.
    Ad f. l. d. i. g., q. s. p. p. d. i. l. 215.
    A Dom. C. u., et t., t. N. t. d., l. 216.
    A domo et m. u. n. eg. ma. P. 7.
    Aequiuocationi ues. to. co. con. 77.
    Afflictioni t. a. p., et i. c. c. e. 142.
    Amaritudo a., et m. c. d. h. n. m. o. N. u. et 176.
    Animam me., qu. tua inu. p. c., t. c. i. 81.
    A presentis m. e. r. c. o., l. r. i. n. i. u., 169.
    Arguitis et d. R. B. el., t. B. Th. 45.
    Audio q. a. u. d. o. o. m. l. c. 92.
    Auditur h., q. n. e. au. a s., q. d. in a. 50.
    Audiui et c. e. u. m.; a. u, 2.
    Audiui et d. q. q. de f. u. q. p. q. s. s. 214.
    Audiui, et t. s. u., q. q. d. D. o., s. d. a. 130.
    Audiui q. p. b. c. m. d., et m. 31.
    Audiui te n. i. a. et a., a. a. m. 118.
    Audiuimus q. I. d. e., et q. c. in q. C. n. r., 219.
    Aures n. a. d. a; q., s. a., c. u. n. t. a. 168.

B
    Benedictus D. D. I., q. u. et f. m. s. u., de p. e. 66.
    Benedictus D. et p. D. n. I. C., q. t. 48.
    Benedictus D., q. e. u. in t. et g. s. l. 114.
    Breue u. s. in.: s. b. c. in. l. E. e. d. m. s. l. 103.

C
    Causaris et a. e. n., q. c. p. p. s. a. s. o., ut 60.
    Causaris et a. u., q. n. in c. 8.
    Certificatus de in. u. g. a. g a. 141.
    Certissime m. p. u. b., q. n. u. i. n. D. 51.
    Claustrum et c. p. o. m.: s. il. 13.
    Conseruare f. a. d., e. a. et a. r. n. c. 186.
    Constanter a. q. s. h. p., et D. a. p. 106.
    Contra c. m., t. u. q. a., c. i. p., q. h. c. 171.
    Cuiusdam n. o. o. s., u ad s. 138.
    Cum l. u. et b. r. ab E. p. 105.
    Cum a. m. i. n. p. u. h. u. e., 182.
    Cum a. n. p. n. a., i. c. 192.
    Cum b. m. a., P. n., t. m. e.,---t. e. p. f. 242.
    Cum d. r. A. me n. ad. d. r. F. 71.
    Cum d. M de L., p. h. et h. f. 223.
    Cum d. Se. me u. a s. m. 72.
    Cum ex u. l. et b. r. d. f. M. u. a. S., et a. 166.
    Cum h. c. s. m. m. u., n. in 30.
    Cum in c. b. f. e. d. r., r. u. 121.
    Cum n. de h. suo e. M. G. P., M. W. B. 65.
    Cum p. in l. t. q. m. u. d. de p. f. p. t. 62.
    Cum p. l. u. q. et e. n., p. et 83.
    Cum p. u. p. n. l. e. p. i. d. e. m. 165.
    Cum s. i. o. ob. u. t. m. o., c. t. 155.
    Cum s. u. a. c. et p. a., m. 44.
    Cum u. t. m. r. d. et m. 135.

D
    Decessit p. a. n., c. o. f. d. 27.
    Dedisti p. A. m., et te s. e. s. d. 107.
    De facundia et d. t. m. c., t. n. m. 119.
    De s. n., et u. m. ad s. f. p., u. g. i. n. 174.
    Desolationi u. f. d. c., q. s. et p. 227.
    Detractores D. od. s. u. de n. e. e. s., a. 84.
    Deuotionis t. l., m. ad n. r. t. d., s. a. 213.
    Dicite, p., d. p. et i.: q. t. 232.
    Dictu r. h. et a. ac m. p. g. 206.
    Diu a. q. d. n. u. f. u., s. u. e. f. n. u. 218.
    Diu e. q. r in., et p. i. cre. 10.
    Diu p. s. p., c. et m. a., ut in. 139.
    Diu q. et n. i., q. d. a. m.: d. u. i., s. n. 41.
    Diutissime h. c. f., et a. in i. m. c. h. p. d. 239.
     Diuisus es, et c. t. in d. d.: u. e. 140.
    Doletis, et c. q. ad a. S. m. c. 24.
    Domus D., q. in l. a. s. f. A. et P. 99.
    Dum i. p. n. g. i. h., u. t. m. 124.
    Dum in r. h. a: p. u., d. ei f. m. g. 113.
    Duos e. n. t. m. e. n. c. al. 101.
    Dure a. d. m. C. a., c. c. et i. d., d. ac l. 164.

E
    Ea e. l. a., et c. c., ut a. in 32.
    Ea in u. ab a. c. d. a., q. in 57.
    Eam sp. in u. et de u. m. et p. 70.
    Electus e. a f. u. in a.: p. [Filios autem] 134.
    Eram d. ec. de W. in d. C., q. 152.
    Erit f., q. m. et e. p. e. f. n. 217.
    Euangelicum r., p. D., s. u. c. 222.
    Exaudiuit D. de e. s. s. u. s. s., 195.
    Excursus s., t. ad e. i., h. c. 220.
    Ex eorum, q. u. u. r. m. u. c. s. u q. et l. 210.
    Expectans e. d. m. d., n. i. m. S. 128.
    Exultat et g. r. g. l. c. u. s. l. 35.
    Exultet in D. s. t. f. et in u. b. 196.

F
    Fama e. q. uel i. p. de m., a. s. a. p. 80.
    Fletu s. et a. t. m. r. c. 3.
    Fortis e. ut m. d.: q. e. c. 34.

G
    Gaudent o. q. te d. s. et g. e. 55.
    Gauderem pl., si e. m. et c. s. u. 40.
    Glorie u. c., q. s. ex m. c. r. a., f. 160.
    Gratias a. g. l., q. s. m. d. in c. u. 78.
    Gratias a. g. u. q. p., q. q. c. s. 14.
    Gratias m. r. g. m. et m. l., q. u. de f. 240.

H
    Habebam in d. ad u. c. f. re. 5.
    Habebam in u. p. ad e. u. a. d. 229.
    Habebam in u. p. p., q. f., u. ad u. 109.

I
    Illa q. m. p. s., s. s. n. d. 208
    Illata o. a. in i. n. p., et s. 228.
    In ang. c. et m. p. c. s. u. e., in q. 150.
    In die o. u. d. u. h. c. s. a. e., et i. 147.
    In eccl. A. d. o., et o. d. c. i. q. n. p. i. 73
    In epistolari s. f. e. n. d. 26.
    Infortunium, q. d., q. c. a. s. 12.
    In H. et E. c. s. e. q. u. d. s. p. 214.
    Inhonestum e. i. s. a. d., ad q. e. s. u. s. c. 161.
    In l. q. t. m., a. e. p., q. a. n. t., et m. 42.
    In m. d. a., u. d. c. r. n. i. 136.
    In m. D. s. e., et in s. s. o., 193.
    In m. r. u. c., si s. u. s. et ex t. 180.
    Innocentem a., u. q. f. u. t. et r.: et 100.
    In nom. Patris, etc. uide Quidam 237.
    In pub. n. u., n. a. C. I. e. ig., q. 154.
    In te, d. e. p., g. i. p. a.; u. t. in a. 129.
    Inter a. c., n. q. me u. Si e. u. 56.
    Inter c. f. h. c. d., i. et l. s. h. 183.
    Inter d. h. m., p. a. me u. 96.
    Inter d. h. m. q. s. a. u. in u. m. 127.
    Intra p. c. m. r. d. r. m. p. 224.
    Intra p. c. m. r. d. r. m. p.: u. 202.
    Inuidente l. d. p., b. p., u. p. l. 146.
    Inuidie p. e. l. a. s. r. i. 97.

L
    Letatus s. in h. q d. s. m. N. 4.
    Letatus s. in h. q. d. s. m., q. s. e. S. t. d. 104.
    Lamentabiliter c. et c. A. n. u. q. e. in 54.
     Laudabiliter et s. f. de g. n. i. 226.
    Liberalitati u. g. r. q. p., s. c., q. m. p. 63.
    Licet c. d. e. a. s. i. ad p.: q. t. 157.
    Licet f. s. u. s. n. p.: n. e. e., s. l., 53.
    Licet p. u. s. s., et e. a. s. n. m. 67.
    Licet t. H., n. q. l. e. u. u. h. 132.
    Licet u. d. in C. u., et in c. n. f. 82.
    Litteras u., l. p. i. c. o. eq. et 6.
    Litteras u. s. d., s. u. ne i. d. a., si m. 159.
    Liuor q. t., i. q. f., p. f. h. p. i. 89.
    Loquar ad d. m., q. s. c. et p. 225.
    Loqui u., et t. tr. e. m. t. t. u. e. 95.

M
    Magnanimitati u. c., q. i. p. 93.
    Magnificat a. m. D., q. m. et m. m. s. e. in 163.
    Magnificauit a. m. D.: et e. s. 36.
    Me n. ad o. u. i. a., i. q. l., et a. 52.
    Mihi ad u. f. o. t. n. m. r., q. t. i. n. a. me 162.
    Miror m. q. m. q. p., q. q. m. A. 235.
    Miror q. p. p. q. m. me 133.
    Miserabilis ac d. c. P. l. p. c. u. n. 88.
    Missione u. m. l. et h. t. t. et 9.
    Mitto u. o. n., s. i. et p. i. P. 116.
    Monueram u. f. e. ab o. c. d. et 125.

N
    Necessitate ur. t. u. C. c. a. p. I. 156.
    Nepotem u. P. l. u. u. o. c., n. i. 120.
    Nepotum u. m. f: g. t. n. p. 94.
    Nimis d. s. c. n. m. d. c. a. c. 207.
    Non b. p. in se c., si d. a. u. q. s. 200.
    Non e. l. d. r. h., q. c. o. a. i. 185.
    Non e. n. i. q. p. p. c. et ut u. e. d. in. 190.
    Non te l. p., s. l. n. i.; et q. l. t. 244.
    Nouistis et in f. t. c. e., q. t. et p. R. e. d. s. u. 173.
    Nullus m. f. a. e. e., q. q. p. 75.
    Nuper de a. m. u. r., p. s. 29.
    Nuper in A., u. u. n. G. g. e.: o. 43.
    Nuper in c. s. q. q., s. a. d. 19.

O
    Obsecro u. p. m. D.; ut e. c. u. 234.
    O curas h., O. q. e. in r. i. O. 23.
    Omni e. f. a., q. q. u. i. l. p., A. s. 189.

P
    Parum c. u. e., q. p. n. p. ad p. 191.
    Patior, p. u. et n. e., q. c., q. m. a. 49.
    Preclara d. i., q. ad t. in s. 204.
    Prefationibus c., et p. f. u., s. n. e. a. 39.
    Preces u. a. p. p. G. h. m. s. n. p. a. i. 74.
    Principatus n. a. p., q. a. i. i. 184.
    Prior S. C. l c. et c., q. e. o. 117.
    Promiseram u. l. u. d. s., q. i. 37.
    Promiserat m. d. u. q. i. e. 20.
    Proposueras om. s. p. et i. m. c. 11.
    Proprio f. s. D. n. p., ne i. c. c. g. et h. n. 177.

Q
    Queritis u. n. h. D. e. n., et 126.
    Quam a. c. in e. d. S. P. e., et 90.
    Quia c. ut t. s. g. t. o. c., o. t. d. c. 199.
    Quia m. i. se h., q. ab a. s. e.: n. d. p. s. a. 175.
    Quia q. in s. c. m. s. e. d., et ex d. 143.
    Quia s. o. e. e. n. u., a. i. u. l. se in 108.
    Quia s. u. o. c. s. e., p. u. u., ne u. 158.
    Quia te a. d. in u. I. C., 25.
    Quia, t. H., n. q. l. e. u. u. h., p. u. u. et d. 61.
    Quidam in t. s. s. s. et l. et h. i., i. t. 237.
    Qui p. de u. g. g., de u. n. a. a.; n. e. f. 241.
     Qui re s. d. c. s., et ab ea b. 194.
    Quis c. t. n. m., et m. c.? Cred. 79.
    Quis d. c. m. f., ut m. m. o. c., s. q. t. c. p. r. s. 238.
    Quodam i. n. in c. a. u., ut a. s. m. 111.
    Quod m. in S. r. c., et e. de m. 46.
    Quoniam ex o. n. i. a. in. 33.
    Quos c. i. i. n. m. e. d. c. ad u. Ex. q. 193.
    Quoties c. e. A. p., d. q. u. Th. 22.
    Quoties r. u. c. i. q. i. n. n. 102.

R
    Recensentes in a. a. a. n. et m. a. 201.
    Regi g. et g. l. g. r. a., q. i. u. I. p. f. i. s. 122.
    Rex q. s. u. B. C. a. g. et i. d. 233.
    Rogastis me ut in s. r. q. s. i. a., q. i. C. n. 243.
    Rogatus a u., e. q. p. et u. 1.
    Rogatus u. r. c. u., e. m. p. m. 59.
    Rumor f. et h. et n. n. et a. a. n. i., o. b. g. 172.
    Rumor f. et t. a. in t. n. n. in., a. p. et p. a. 167.

S
    Sepe s., s. u. u. t. m. et r., q. a. l. et s. 76.
    Sal i. e. d., n. h. s. c. Sed i. 221.
    Satis c. et s. d. t., q. a. m. t. m. 181.
    Scio q. ex i. d., et c. n. f. p. 123.
    Scio q. ex s. d. p., q. m. n. et 18.
    Scriptum e., e. t. t., t. l. D. a. o. 112.
    Si ad m. r. e. n. ex.: s. i. c. 28.
    Si con. ind. s. p. d. s., m. t., q. s. 86.
    Sicut de i. u. t. e. a. m., s. de c. u. u. e. 69.
    Sicut d. u. i. c. s. o. o. p. s. n. e. 110.
    Sicut e. a. s. m. o. e. p.: s. ab i. c. in 68.
    Sicut u. p. in s., s. i. a. l. s. 231.
    Si ea q. s., a. t. u. et d., tu t. 131.
    Si ex ab. c. a. o. i. im. s., u., q. 151.
    Silere d., n. i. et p. a., si f. a. p. 144.
    Si loquar ad d. m., q. s. c. et p. 38.
    Si om. c. f., et c. g. e. q. f. a. 178.
    Si quid d. t. l. s., il. p., s. p., n. ex a. c. 47.
    Si r. e. g. f. et i. e. m. n. a. q. 91.
    Si tibi in. et s. d. p. f. h. 85.
    Si t. p. o. et g. de u. a., te p. l. 17.
    Solerter i., et d. e. u. q. h. ex 21.
    Solitus o. s. d. m. ex a. c., a. s. a. et h. 212.
    Sollicite q., q. r. i. B. g. r., C. a., c. 216.
    Sublimitati u. c. n. e., q. t. d. c. c. c. i. s. 197.
    Super l. d. m. in i. u., q. d. m. 87.
    Super l. et f. u. m. u. c. a. d. c. a. 148.

T
    Tedet a. m. u. m. Q. e. u., a. et a. 145.
    Tanto t. ac d. in. n. l. d. p., q. 153.
    Tenet de m. u. c. n. i., q. de c. s. n. 203.
    Tenorem u. l. p. c. i. A. u. n. 203.
    Tibi f. p. h. i. m. r. A. et t. t. s. d. 170.
    Totis m. a. c. et c. u. c. A. p. 137.
    Tue c. s., p., s. e. f. r. c., c. q. r. responsio ad Quo ties 102.

U
    Ubi p. i. e., et c. d., s. d. in u. se 98.

u
    ueniens et in. u. t. n. i., t. c. t. 16.
    uereor ne c. a. m. m. i., a. p. i. 236.
    uersa e. in l. c. m. et o. m. in. u. f. In. 205.
    uestre indig. lit., i. t. l., in q. 58.
    uiris p. in a. p. ut f. s. s., ad e. c. p., 192.
    uiua u. u. et a. s. l. e., ut q. 230.
    uocauit te n. e. C. de s. in p. 15.
    uox a. e., p. et u. m. in o. u. e. 179.
    uulgariter d., q. n et i. m. g. n. i. m. Ab 64.







ORDO RERUM QUAE IN HOC TOMO CONTINENTUR.


PETRUS BLESENSIS.

    Prolegomena. IX

EPISTOLAE.
    EPISTOLA PRIMA.---Prologus, ad Henricum II.---Hec epistola uicem prefationis obtinet, ut auctor in calce  epistole adnotauit; in ea enim regi Anglorum Henrico II exponit, cur hoc epistolarum opus, quantumuis stylo parum excultum et elaboratum, in lucem uenire permiserit. 1
    EPIST. II.---Ad eumdem Henricum regem.---Solatur regem Henricum patrem, equo grauius in filii Henrici III  obitu merentem: probatque morem quidem lugendi uita defunctos pium esse, si moderatus sit; at nullam causam esse tam acerbe deplorandi mortem filii, cum tantas ipse a se de anteacte uite lapsibus penas exegerit, ut minime dubium sit eum hanc uitam cum eterna commutasse. 3
    EPIST. III.---Ad G. uirum nobilem---Grauiter increpat uirum genere nobilem, qui sacellano suo uilitatem familie exprobrarat: ostenditque pluris paupertatem quam natalium splendorem uirtute destitutum faciendam: humilitatem sectandam, superbiam uero fugiendam. 7
    EPIST. Iu.---Ad R. priorem Cisterciensem.---Gratulatur monacho de progressu in religiosa uita, suamque sortem in seculo degentis deplorat, eiusque precibus et sacrificiis se commendat. Deinde dubitationem quamdam dissoluit. 11
    EPIST. u.---Ad Ricardum Cantuariensem archiepiscopum.---Ricardum, qui proxime post S. Thomam martyrem, e monasterio ad archiepiscopatum Cantuariensem peruenerat, cumulandisque opibus, et secularibus potius rebus, quam spiritualibus inuigilabat, liberrime arguit, ac que tum populi, tum regis Henrici II de eo sint querimonie, exponit. 13
    EPIST. uI.---Ad Radulfum Bellouacensem.---Respondet inuectiue cuiusdam magistri uitam clericorum in aulis episcoporum degentium acerbe insectantis; et contra grauiter ipsum arguit, quod omnem etatem in profanis litteris consumat: hortaturque ut extremam saltem senectam in meditatione nouissimorum suorum peragat. 16
    EPIST. uII.---Ad magistrum A.---Magistrum quemdam ex acutissimo disputatore egregium potatorem factum, diuine Scripture testimoniis ab ebrietatis studio reuocare conatur. 19
    EPIST. uIII.---Ad quemdam priorem.---Declarat Ecclesiam Dei, instar lune, uarios habuisse status; et dicta philosophorum gentilium atque etiam iurisconsultorum recte usurpari in tradenda doctrina sacra. 21
    EPIST. IX.---Ad quemdam ludi litterarii desertorem.---Inuehitur in quemdam discipulum suum, qui cursu liberalium artium confecto, non ante cogitabat theologie operam dare, quam biennium in otio consumpsisset: prolixeque probat perniciosum esse omne otium. 24
    EPIST. X.---Ad G. capellanum regis Sicilie.---Grauiter queritur a rege Sicilie adolescentulo ad ecclesie Agrigentine episcopatum euectum hominem prorsus inidoneum: simulque ostendit capellani, ad quem scribit, officio incumbere, de hoc lapsu regem non semel tantum, sed etiam secundo et tertio serio commonefacere. 27
    EPIST. XI.---Ad R. clericum iam etate prouectum.---Hortatur clericum quemdam, qui Deo promiserat se ingressurum religionem, ut uoto suo faciat satis; nec sinat se uel discipline religiose asperitate, uel parentum et amicorum querelis, nisi se perditum iri uelit, a proposito reuocari. 33
    EPIST. XII.---Ad quemdam nepotem suum.---Consolatur nepotem plus nimio de auunculi sui obitu, incendio domus, et pedis sui lesione dolentem; probatque huius uite afflictiones diuini in nos amoris esse signa, et mundi tantam esse uanitatem ut minime lugendus sit, qui mundo per mortem defunctus sit. 36
    EPIST. XIII.---Ad monachum nouitium.---Monachum nouitium reprehendit, ante tempus prioratum, hoc est liberam e monasterio egrediendi, et uerbum Dei predicandi potestatem affectantem; monetque monachi nouitii potius esse doceri quem docere; subesse quam preesse; latere quam in publicum prodire. 39
    EPIST. XIu,---Ad sacellos aulicos regis Anglorum.---Fatetur se morbi grauis beneficio cognouisse uite aulice pericula Eiusdem multiplices uanitates et molestias prolixe describit. Clericos doctiores ait apud Deum inexcusabiles esse, si aulas sectentur, et sacellanos, ad quos scribit, hortatur, ut suo exemplo eas deserant. 42
    EPIST. Xu.---Ad comitem Rainaldum electum in episcopum Carnotensem.---Instruit filium comitis R. in episcopum Carnotensem electum, quibus uirtutibus episcopus ornatus esse, et a quibus uitiis abhorrere debeat. 51
    EPIST. XuI.---Ad episcopum quemdam iam grandeuum.---Episcopum multis negotiis et occupationibus distractum serio hortatur, ut tranquilliorem uiuendi rationem causa sue et aliorum salutis procurande ineat; et cogitet satis non esse, si culpe nullius grauioris conscius sit, nisi bona multa opera innoxie uite adiungat. 59
    EPIST. XuII.---Ad clericum negotiatorem.---Ostendit clericum negotiationi operam dantem, non differre ab usurario; ac studium omne cumulandarum opum uanum esse et perniciosum. 62
    EPIST. XuIII.---Ad magistrum quemdam amicum suum.---Grauissime perstringit mores, ingenium et uitam deterrimam  cuiusdam episcopi, ad cuius aulam ab amico inuitabatur. 65
    EPIST. XIX.---Ad amicum R. iuris canonici studiosum.---Duas questiones propositas diluit. Altera est, an mulier que existimans uirum obiisse, monasticen professa est, eo reuerso, sua auctoritate uirum repetere possit. Altera an eadem, uiro deinde mortuo, teneatur monasticen repetere. 69
    EPIST. XX.---Ad dominum Crispinum et magistrum Paganum.---Queritur se maleuolentia aulicorum arceri a promissa episcopi Carnotensis Rainaldi aula et consuetudine; humanitatem et liberalitatem eius collaudat et hortatur ut ecclesiastice libertatis patrocinium contra exactiones regias intrepide suscipiat. 72
    EPIST. XXI.---Ad H. canonicum, quondam amicum.---Insignem H. canonici, quondam amici, fastum et arrogantiam describit et insectatur. 75
    EPIST. XXII.---Ad magistrum Ioannem Saresberiensem.---Ioannem Saresberiensem, cum S. Thoma archiepiscopo Cantuariensi in exsilio agentem, spe future remunerationis consolatur, monetque ut fortiter pro ecclesiastice libertatis defensione, remoto tamen omni studio uindicte, certare pergat. Non dubitare se gloriosum tandem fore huius certaminis in Thoma exitum. 77
    EPIST. XXIII.---Ad Octauium Romane Ecclesie cardinalem.---Dolenter queritur passim indignos, siue scientiam, siue uirtutem, siue etatem spectes, per summam ambitionem in episcopatus, aliasque dignitates irruere: obtestaturque Octauium, apostolice sedis legatum, ut sua auctoritate interposita ambitiosos et Simoniacos omnes ab Ecclesie gubernaculis arceat. 82
    EPIST. XXIu.---Ad familiares Thome archiepiscopi Cantuariensis.---Reginaldus archidiaconus Saresberiensis in offensionem Thome archiepiscopi exsulantis inciderat: eum ad satisfactionem et reconciliationem paratum Petrus cupit in amicitiam, et per eam, in societatem persecutionis restitui. 86
    EPIST. XXu.---Ad officialem episcopi Carnotensis.---Hortatur officialem, ut officium susceptum, ob graues et multos abusus illi coniunctos deserat; unde et prolixe officialium fraudes et technas describit. 88
    EPIST. XXuI.---Ad socium quemdam suum.---Scribit se deserto iuris ciuilis studio theologie Parisiis operam dare; iuris ciuilis studium et usum non conuenire clericis, propter maximos aduocatorum abusus. 91
    EPIST. XXuII.---Ad canonicos de Bellouidere.---Docet obitum S. Thome martyris Cantuar. archiepiscopi non esse deflendum, utpote qui uitam terrenam cum celesti, miseram cum gloriosa commutarit. uirtutes eiusdem accurate describit, ac monachos eius cathedrales arguit quod clanculum, contempta communi episcoporum et abbatum electione, successorem elegerint: optat denique ut summus pontifex tam clericorum quam monachorum ambitionem cerceat. 92
    EPIST. XXuIII.---Rotrodi epist. ad Willelmum Senonensem archiepiscopum.---Rotrodus archiepiscopus Rothomagensis implorat opem archiepiscopi Senonensis, ut exitium ecclesie Rothomagensis, eiusque nobilissime uille Andelie, ex bello inter reges Anglorum et Francorum orto impendens, sua industria amoliatur. 96
    EPIST. XXIX.---Ad abbatem et conuentum S. Albani.---Queritur de inhospitalitate prioris de Wallingford, multaque in laudem hospitalitatis affert, addens ad ea iam olim priscos monachos et monasteria imprimis commendata fuisse. 98
    EPIST. XXX.---Ad R. Bathoniensem episcopum electum. Petrus semel, iterum, tertio per quietem uiderat amicum suum, ad quem scribit, episcopi ornari insignibus: eam uisionem eidem patefacit, optatque, undecunque tandem orta sit, ut suum consequatur effectum. 100
    EPIST. XXXI.---Ad Radulphum abbatem de Fontaniso---Gratias agit tum R. abbati, quod se grauiter ex morb. afflictum miseratus sit, tum in primis Deo, quod misericorditer flagellarit, fuseque ex sacris litteris ostendit infirmitates, aliasque huius uite afflictiones salutares, utiles et dulces esse, ac inter singularia Dei dona numerandas. 105
    EPIST. XXXII.---Ad priorem Cantuariensem.---Priori Cantuariensi, amicitia et caritate eius fretus, negotium quoddam ad conuentum Cantuariensem attinens commendat. 108
    EPIST. XXXIII.---Ad Henricum tertium regem Anglie.---R. Rothomagensis archiepiscopus Henricum tertium Anglorum regem Henrico II patri bellum mouentem ab instituto reuocare conatur, et Andeliacum illius tutele commendat. 109
    EPIST. XXXIu.---Ad P. Petragoricensem episcopum.---Purgat se apud Petragoricensem episcopum, qui eum  in suam aulam inuitabat, se promissis ueteris domini ita deliniri, ut nunc exspectationi illius facere satis non possit. 110
    EPIST. XXXu.---Ad Anselmam sanctimonialem.---Anselme nobilissime uirginis monasticen complexe institutum mirifice laudat, eamque hortatur ut expugnatis omnibus carnis mundique tentationibus castitatis thesaurum fortiter tueatur. 113
    EPIST. XXXuI.---Ad Christianam sanctimonialem.---Laudat sanctimonialem quod castitatem Deo in religione consecratam seruarit: hortatur ut uirginitati iungat caritatem, humilitatem et perseuerantiam. 114
    EPIST. XXXuII.---Ad Alexandrum priorem Gemeticensem.---Purgat se, cur librum, quem restituturum se promiserat, constituto tempore non restituerit. 116
    EPIST. XXXuIII.---Ad Albertum Romane Ecclesie cardinalem.---Cantuariensis archiepiscopi laudes describit, et a criminibus obiectis, ut quod ignarus sit iuris, quod auarus, quod prouehende progeniei sue plus equo deditur, eum uindicat. 116
    EPIST. XXXIX.---Ad amicum quemdam. 119
    EPIST. XL.---Ad prelatum quemdam amicum suum.---Inuehitur in H. prelatum detractorem principum. 119
    EPIST. XLI.---Ad Henricum II regem Anglorum.---Queritur regem Anglie incertis uagari sedibus: legatos eius Romam missos reuertisse; adesse quoque legatos regum Hispanie commemorat. 121
    EPIST. XLII.---Ad Robertum Cameracensem electum---Arguit R. prepositum Areensem quod electus in Cameracensem episcopum officio episcopi non fungatur, negotiis secularibus se implicet, causas sanguinis agat, tyrannice subditos spoliet, nec moueri se a quoquam sinat. 122
    EPIST. XLIII.---Ad Petrum amicum medicum.---Indicat Petro medicine perito se ex itinere egrum nobilem uirum inuisisse et medicinam illi fecisse, rationem morbi et medicine exponit; ac de cetero egrum illius cure committit. 126
    EPIST. XLIu.---Ad Arnulphum Lexouiensem episcopum.---Consulit A. Lexouiensi episcopo, ne ob molestias a principe uel capitulo, uel ab aliis iniuste illatas episcopatum cedat, sed tantum si per ambitionis humane suffragia ad eum peruenerit. 128
    EPIST. XLu.---Ad anonymum quemdam.---Negat Reginaldum Bathoniensem episcopum fuisse aut persecutorem aut occisorem S. Thome Cantuar. archiepiscopi; si quid uero uel uerbo uel facto in eum deliquerit, id ex ignorantia accidisse, uel certe eleemosynis, lacrymis penisque sponte susceptis expiatum esse. 130
    EPIST. XLuI.---Ad Ricardum Syracusanum episcopum.---Causam Ricardo episcopo reddit, cur in Siciliam reuerti nolit, uidelicet propter eris inclementiam: tum excurrit in laudes B. martyris Thome Cantuariensis, ac denique episcopum, ad quem scribit, hortatur ut in Anglia, patrio solo reliquum uite conficiat. 133
    EPIST. XLuII.---Ad Henricum III, Anglorum regem.---Richardus Cantuariensis archiepiscopus Henricum, Henrici II regis Anglorum filium, hortatur ut a bello, quod in parentem suum mouerat, absistat, et, ni faciat, excommunicationem minatur. 137
    EPIST. XLuIII.---Ad Willelmum Papiensem cardinalem.---Gratulatur diuturnum schisma in Alexandrum tertium excitatum, prudentia et eloquentia Willelmi Papiensis cardinalis apud imperatorem Fridericum tandem exstinctum. Deinde Octauium schismatis auctorem, eiusque electores, acriter perstringit. 141
    EPIST. XLIX.---Ad decanum Carnotensem, et archidiaconum Blesensem.---Multis uerbis deplorat canonicorum quorumdam Carnotensium amicorum et collegarum suorum nequitiam, quod, ut ipsum prepositure Carnotensis dignitate spoliarent, patrem suum etiam infamare conati fuerint: cuius innocentiam hic tuetur. 145
    EPIST. L.---Ad H. Baiocensem episcopum.---Henrico Baiocensi episcopo persuadere conatur ut G. camerario abbatis, qui sui defendendi causa cedem fecerat, satisfactionem offerenti, ignoscat; tum quia Christus penitentes recipit; tum quia preceptum diligendi proximum ita postulet. 148
    EPIST. LI.---Ad Io. Sarisberiensem episcopum.---Monet episcopum ut liberet fidem suam in persoluenda pecunia, si honori suo consultum uelit. Deinde ne nepotes suos equo blandius tractet. 154
    EPIST. LII.---Ad R. Cantuar. archiepiscopum.---Exponit Cantuar. archiepiscopo, a quo erat ablegatus ad regem, quantam tempestatem in mari sit perpessus; indicat ob beneficia ab eo accepta, se nullum defugere laborem. Denique petit orari pro se, ut negotia commissa prospere apud regem transigat. 157
     EPIST. LIII.---Ad episcopos Anglie.---Richardus archiepisc. Cantuar. suis cepiscopis mandat, ne exteros episcopos incerte ordinationis sinant episcopalia obire munera, excommunicatosque denuntient, qui pontificis summi bullam, uel episcoporum sigilla adulterant. 159
    EPIST. LIu.---Ad L. Pictauiensem archidiaconum.---Suadet archidiacono Pictauiensi ne Adelitiam neptem suam inuitam compellat ad monasticen, ut matrimonii, ita monastices statum liberam exposcere animi facultatem. 161
    EPIST. Lu.---Ad Adelitiam monialem.---Gratulatur Adelitie, quod aspiret ad uitam monasticam, et occulte uoto se ad ingressum monasterii obstrinxerit. Laudat uirginitatem. Hortatur ut perseueret, et perfecte seculo renuntiet. 166
    EPIST. LuI.---Ad Walterum Roffensem episcopum.---Dehortatur Walterum episcopum octogenarium a uenandi studio, multis rationibus; et incitat ad imitandam uenationem spiritualem, quam apostoli exercuere. 169
    EPIST. LuII.---Ad amicum G. de Alneto.---Amico suo, existimanti se post monasterii ingressum a tentationibus fore liberum, ostendit monachos magis esse tentationibus obnoxios quam seculares, sed fortiter contra eas certandum. Deinde cantilenam illi transmittit graphice luctam carnis et spiritus exprimentem, ut ea tedium fallat. 171
    EPIST. LuIII.---Ad Reginaldum Bathoniensem episcopum.---Grauiter expostulat cum Bathon. episcopo, quod contra ordinem iuris uicearchidiaconum suum ab officio suspenderit; omnesque occasiones querat sibi nocendi ob es alienum non dissolutum. 173
    EPIST. LIX.---Ad R. Bathoniensem electum.---Multis rationibus et exemplis inducere conatur R. Bathoniensem electum, ut M. Henricum de se alias optime meritum, in gratiam a qua exciderat recipiat, et Simonem adulatorem et calumniatorem pessimum a sua societate arceat. 175
    EPIST. LX.---Ad magistrum R. amicum et socium.---Amico conquerenti ab episcopis eorum nepotes ex patrimonio Christi ditari, et non pauperes uirtutis studiosos, declarat ueterem hanc esse querelam, paupertatem autem diuitiis longe preferendam. 178
    EPIST. LXI.---Ad R. Saresberiens. archidiac.---Dehortatur R. archidiaconum a uanitate aucupii; tum quia ratione officii non auium sed ouium curam susceperit; tum quia breui sit ad episcopatus dignitatem euehendus. 181
    EPIST. LXII.---Ad magistrum R. Blondum.---Gaufridus Lincolniensis electus clericum quemdam suum inobedientie arguit: quod se relicto cuidam abbati adheserit: monetque ne nomine abbatis se archiepiscopo Cantuariensi opponat. 184
    EPIST. LXIII.---Ad Petrum Atrebatensem episcopum.---Gratias agit Atrebatensi episcopo pro munere misso. 186
    EPIST. LXIu.---Ad Celestinum Rom. pontificem.---Rothomagensis archiepiscopus una cum suffraganeis rogat pontificem summum, ut Richardum Anglorum regem ab archiduce Austrie in reditu ex peregrinatione Hierosolymitana in carcerem coniectum, curet liberari. 187
    EPIST. LXu.---Ad socium et amicum.---Docet amicum, non esse licitum auguriis, somniis, uisionibus, fortuitis euentibus, uel aliis modis uetitis, futurorum explorare notitiam. 190
    EPIST. LXuI.---Ad Walterum archiepisc. Panormitanum.---Gratulatur Panormitano archiepiscopo, quod ex humili loco ad tantam dignitatem sit euectus. Henrici II regis Anglorum staturam, moresque breuiter describit. et cedis S. Thome Cantuariensis archiepiscopi et martyris minime auctorem fuisse demonstrat. 195
    EPIST. LXuII.---Ad Henricum regem Anglie.---Archiepiscopus Rothomagensis Henrico II Anglorum regi multis rationibus, exemplisque regum tam profanis, quam sacris persuadere conatur Henricum filium regni heredem litteris esse imbuendum. 210
    EPIST. LXuIII.---Ad Alexandrum III papam.---R. archiepiscopus Cantuar. accusat abbatem Malmesburiensem, quod se ab obedientia sui episcopi subtraxerit. Deinde fuse deplorat quanta mala secuta sint ex exemptionibus abbatum per pontifices Romanos ob episcoporum quorumdam tyrannidem indultis. 213
    EPIST. LXIX.---Ad Radulphum Andegauensem episcopum.---Deplorat lapsum populi Andegauensis, qui Henricum II regem Anglorum bellum gerentem contra rebellem filium Henricum turpi fuga deseruerat; hortaturque episcopum, ut eum uel in fidem sui principis reuocet, uel spirituali gladio compescat. 214
     EPIST. LXX.---Ad Io. Carnotensem episcopum.---Conatur persuadere Carnotensi episcopo, rectius eum facturum, si nepotes potius, pauperes tamen et honestos, quam externos ad ecclesiastica beneficia promoueat. 217
    EPIST. LXXI.---Ad M. Ernaldum Blesensem.---Emerat Blesensis Parisiis libros legum, pretio numerato, sed non abstulerat? quos alius, maiori numerato pretio, abstulit. Contendit ergo Blesensis libros illos, licet sibi traditi non sint, ab alio emi non potuisse. 219
    EPIST. LXXII.---Ad amicum et socium.---Acriter inuehitur in quemdam olim socium et amicum, qui per inuidiam auctor fuerat, ut Blesensis in familiam archiepiscopi Senonensis non ascisceretur, aliisque beneficiis ecclesiasticis excideret. Epistola erudita et abundans uersibus petarum. 221
    EPIST. LXXIII.---Ad tres episcopos Anglie.---R. archiepiscopus Cantuariensis hortatur episcopos ad tollendum e medio abusum, qui in Anglia inualuerat, ut scilicet interfectores secularium capitali pena, clericorum uero et episcoporum tantum excommunicationis pena plecterentur. 224
    EPIST. LXXIu.---Ad G. archidiaconum---Archidiacono suadet, ut Guidonem hospitem suum in crimen adulterii relapsum, ac proinde incorrigibilem, non secundo puniat, sed patrem eius, qui eum ab ineunte etate ad lusum alee, omnium malorum seminarium, assuefecerit. 227
    EPIST. LXXu.---Ad Rogerium decanum.---Suadet Rogerio decano ut, quoniam dura quedam regi denuntianda haberet, tempus opportunum exspectet, cum placatioris erit animi. Deinde addit consecrationem electionis Lincolniensis a papa in triennium prorogatam. 229
    EPIST. LXXuI.---Ad M. Petrum Blesensem.---Serio et erudite monet socium suum, qui totam pene etatem in iuris ciuilis peticarumque fabularum studio consumpserat, et adhuc pangendis canendisque amatoriis uersibus, uacabat, tandem se ad Theologie studium applicet, et curande anime saluti impensius incumbat. 231
    EPIST. LXXuII.---Ad M. Petrum Blesensem.---Gratulatur M. Petro Blesensi de communione nominis, utpote iam toto orbe per scripta sua noti; deinde ostendit scriptis homines fieri immortales. Adulatores aulicos insectatur, et librum suum De prestigiis eius censure subiicit. 237
    EPIST. LXXuIII.---Ad R. decanum et capitulum Saluatoris.---Congratulatur decano et capitulo Blesensi de restituta per nobilem quemdam Gaufridum ecclesia, eosque ad unionem et concordiam animorum, ac quotidianam diuini officii celebrationem hortatur. 240
    EPIST. LXXIX.---Ad R. amicum suum.---Irridet R. diaconum, quod cum ab ineunte etate summus fuerit muliebris sexus hostis, amore feminarum etiam ad sacrilegas nuptias se pertrahi passus sit. ualde autem exaggerat matrimonii incommoda, ex lib. uIII, Polycrat. Io. Sarisb. cap. 11. 243
    EPIST. LXXX.---Ad G. amicum suum.---Monet G. amicum suum, ne ob inuidiam uel maleuolentiam falsorum fratrum deserat monasterium; illum ad uirtutem multis profuisse; deinde uideat ne pretextu maleuolentie aliene suam palliet malitiam. 247
    EPIST. LXXXI.---Ad Simonem Carnotensem canonicum.---Simonem canonicum deserto litterarum studio opibus congerendis uacantem, hortatur ut studium litterarum, cupiditate opum rescissa, exemplo multorum philosophorum, prosequatur. 249
    EPIST. LXXXII.---Ad abbatem et conuentum Cisterciensem.---Richardus Cantuar. archiepiscopus post laudes magnas ordinis Cisterciensis, ostendit eum uno hoc neuo plurimum obscurari, quod consuetas decimas clericis et monachis substrahant. Deinde excommunicationem et brachii secularis uim comminatur, nisi eas persoluant. 252
    EPIST. LXXXIII.---Ad B. Exoniensem episcopum.---Walterus archid. monet Exoniensem episcopum, uti iudicem ecclesiasticum, ut matrimonium inter consanguineos illegitime celebratum ex mandato Romani pontificis dissoluat. 255
    EPIST. LXXXIu.---Ad Alexandrum papam Romanum.---R. archiepiscopus Cantuar. nomen episcoporum in aula regia degentium a calumniis tuetur, ac ostendit exemplo ueterum, quanto cum fructu regni in ea uersentur. 259
    EPIST. LXXXu.---Ad R. Saresberiensem.---Grauiter reprehendit in R. Saresberiensi uentris ingluuiem, quantaque mala ex ea mascantur, ueterumque exemplis declarat, quanti facienda sit sobrietas. 259
    EPIST. LXXXuI.---Ad magistrum Alexandrum monachum.---Multis rationibus persuadere conatur Alexandro  monacho Carthusiano, ne ordinem suum id temporis celeberrimum, uel quod quotidie in eo rem diuinam facere non possit, uel aliis etiam de causis, deserat, et ad laxiorem transeat. 262
    EPIST. LXXXuII.---Ad Willelmum Eliensem episcopum.---Consolatur G. Eliensem episcopum proditione quorumdam turpissime deiectum administratione regni Anglie, et grauiter in perfidos consiliarios regum inuehitur. 272
    EPIST. LXXXuIII.---Ad abbatem Theokesberiensem---R. archiepiscopus Cantuariensis Theokesberiensem abbatem rogat, monet, multisque rationibus impellit, ut monachum ordinis desertorem, sed iam resipiscentem, in ordinem recipiat. 276
    EPIST. LXXXIX.---Ad Hugonem episcopum.---Acriter in H. episcopum inuehitur, quod precipuus auctor fuerit, ut Willelmus episcopus Eliensis, per summam ignominiam officio administrandi regni Anglie priuaretur. 278
    EPIST. XC.---Ad M. Willelmum Blesensem abbatem.---Primo exponit qua de causa Siciliam cum consensu regis Siculi deseruerit. Deinde fratri suo abbati persuadere omnino conatur, ut insignia pontificalia, ut mitram, annulum, sandalia a papa accepta resignet, uel administrationi abbatie renuntiet. 281
    EPIST. XCI.---Ad Radulphum Lexouiens. episc.---uehementer inuehitur in episcopum Lexouiensem ob auaritiam et fenerandi studium, ac in primis quod annone tempore horrea non aperuerit pauperibus. 285
    EPIST. XCII.---Ad Reginaldum Bathoniens. episcopum.---Inuehitur in Zoilum scriptorum suorum obtrectatorem. 289
    EPIST. XCIII.---Ad M. Willelmum abbatem.---Gratulatur fratri suo abbati, quod consilio suo obsecutus abbatiam in manus summi pontificis resignarit, et dignitati superioris, subditi humilitatem, Franciam Sicilie anteposuerit. 291
    EPIST. XCIu.---Ad I. archidiaconum.---Queritur apud archidiaconum de insolentia nepotum eius militum, quod sacrum clericorum ordinem impie proscindant, otium sectentur, et a uirtute ueterum militum, quorum laudes depingit, longissime, ut et alii sui seculi, discesserint 293
    EPIST. XCu.---Ad H. Anglorum regem.---Quoniam rex Anglie conscius esse non poterat omnium, que in amplissimis prouinciis agerentur, monet eum de uariis uicecomitum et aliorum inferiorum prefectorum abusibus, modumque aperit, quo emendari possint. 297
    EPIST. XCuI.---Ricardus e monacho Cisterciensi ad archiepiscopatum Cantuariensem euectus commendat se orationibus Patrum Cistercii congregatorum. 302
    EPIST. XCuII.---Ad abbatem de Euesham.---Ostendit monasteriorum ordinum uarietatem esse laudandam, nec facile ab uno ad alium transeundum; laborem autem manuum in iis nec laudandum nec improbandum. 304
    EPIST. XCuIII.---Ad suffragan. eccles. Cantuar.---Archiepiscopus Cantuar. suffraganeis suis episcopis declarat, quanta necessitas sit succurrendi terre Hierosolymitane, monetque ut sedulo pecuniam secundum formulam prescriptam a subditis suis in eam rem colligant. 306
    EPIST. XCIX.---Ad Urbanum papam Romanum.---Balduinus archiepiscopus Cantuar. gratulatur Urbano pape, quod post Lucium III, unanimi consensu electorum fuerit in pontificem subrogatus, eique pro pallio recepto gratias agit. 308
    EPIST. C.---Ad R. amicum suum.---Tuetur famam cuiusdam archiepiscopi noui, qui de nimia lenitate accusabatur; ac fuse ostendit, que lenitas laude, que reprehensione digna sit in episcopo. 308
    EPIST. CI.---Ad R. archidiac. Nannet.---Iudicium suum archidiacono exponit de ingenio nepotum duorum sue institutioni commissorum, simulque docet nonnisi iactis probe fundamentis grammatices ad sublimiora studia prosiliendum. 311
    EPIST. CII.---Ad H. Radingensem abbatem.---Prolixam recenset querelam Rading. uolentis ob grauia pericula renuntiare assumpte dignitati. Deinde querele respondet, monetque ut diligenter consideret, num expediat illi renuntiare. 314
    EPIST. CIII.---Ad H. abbatem Rading.---Excusat se ob precedentis epistole prolixitatem. 326
    EPIST. CIu.---Ad decanum et capitulum Saresberiens. ecclesie.---Congratulatur canonicis Saresberiensibus, quod cogitent ecclesiam suam e monte in planitiem deducere. 326
    EPIST. Cu.---Ad priorem et conuentum de Fontanis---Consolatur monachos ob messis defectum desolatos. 328
     EPIST. CuI.---Ad R. subdecanum Saresberiensem.---Docet calamitates a Deo immitti, non solum ob principum, ut ille subdecanus putabat, sed etiam ob populi peccata. 329
    EPIST. CuII.---Ad amicum B. monachum.---Reprehendit B. monachum, quod aulicam uitam eiusque uitia, detrectationem et adulationem sectetur. 330
    EPIST. CuIII.---Ad G. Eliensem episcopum.---Implorat auxilium cancellarii regii contra tyrannidem uicecomitis. 331
    EPIST. CIX.---Ad H. Cantuar. archiepiscopum.---Morbo impediri se indicat quo minus ad aulam redire possit. 332
    EPIST. CX.---Ad abbatem et conuentum de Eleemosyna---Aeger implorat auxilium orationum a monachis 333
    EPIST. CXI.---Ad G. canonicum amicum suum.---Hortatur G. canonicum ut sacras litteras diligenter perlegat, si uelit tentationibus carnis resistere. 334
    EPIST. CXII.---Ad R. Aurelianensem episcopum.---uehementer pugnat pro immunitate ecclesiastica, nempe ut a rege Francie in bellum Hierosolymitanum contra Saracenos a clericis non pecuniarum, sed orationum tantum exactiones fiant. 335
    EPIST. CXIII.---Ad G. Eboracensem archiepiscopum.---Hortatur archiepiscopum, ut resistat hereticis, eosque ex communi consensu cleri, tam graui mulctet pena, ut ceteri ab heresi absterreantur. 340
    EPIST. CXIu.---Ad I. Carnotensem episcopum.---Gratulatur Ioanni Sarisberiensi quod in episcopum assumptus sit, quod Petrum Blesensem cognominem suum promouerit, quod uitam D. Thome martyris eleganti stylo scripserit. 342
    EPIST. CXu.---Ad H. abbatem de Messender.---Questionem propositam de gradibus affinitatis; quando coniugium uitient, exponit. 343
    EPIST. CXuI.---Ad H. abbatem S. Dionysii.---Mittit H. abbati librum quemdam a se compositum examinandum, et simul eum consolatur in afflictione quam habebat a rege. 345
    EPIST. CXuII.---Ad G. abbatem Maioris Monasterii.---Reprehendit G. abbatem, quod priorem S. Cosme occasione cuiusdam terre et pascuorum traxerit ad iudicium. 346
    EPIST. CXuIII.---Ad G. archidiaconum Eboracensem. Reprehendit archidiaconum qui de sua innocentia gloriatur, cum tamen multa in eo essent reprehensione digna. 348
    EPIST. CXIX.---Ad R. canonicum.---Arguit H. canonicum, quod contumeliis affecerit eos ad quos mittebatur, detractionesque eorumdem in bonam interpretatur partem, idque multorum exemplo facere ostendit. 350
    EPIST. CXX.---Ad R. decanum Turonensem.---Rogat decanum, ut nepotem suum Simoniace multa Ecclesie beneficia uenantem, maximoque ere alieno obstrictum, corrigat. 352
    EPIST. CXXI.---Ad I. Rothomag. decanum.---Hortatur Rothomag decanum ne occasione Hierosolymitani belli ecclesias sinat opprimi exactionibus; ac ne profectio, ut alias diutius differatur. 354
    EPIST. CXXII.---Ad Willelmum Rhemensem archiepiscopum.---H. Cantuar. archiepiscopus Rhemensem archiepiscopum laudat a caritate prestita S. Thome martyri, cum in exsilio esset, eumque rogat ut sue fame detractoribus non facile credat, et ueterem erga se amorem conseruet. 356
    EPIST. CXXIII.---Ad R. Londonensem episcopum.---Declarat se ad sacerdotalis eminentie gradum ex diaconatu progredi nolle, non ex contemptu, sed ex reuerentia. Deinde ostendit neminem cogendum ad sacerdotium. 358
    EPIST. CXXIu.---Ad Walterum archiepiscopum Rothomag.---W. Rothomag. archiepiscopum, exsulantem ab ecclesia sua consolatur, eiusque fugam iustam fuisse contra obtrectatores tuetur. 367
    EPIST. CXXu.---Ad eumdem.---Monet eumdem, ut in exsilio suo otium sedulo fugiat, lectionique diuinarum litterarum et orationibus, quarum utilitates hic describit, uacet. 373
    EPIST. CXXuI.---Ad R. Glocestrie abbatem.---Odonis nobilissimi uiri in episcopum Parisiensem ex cantore Bituricensi electi uitam moresque, quod R. abbas petiuerat, describit. 375
    EPIST. CXXuII.---Ad Odonem Parisiensem episcopum.---Petit amicitiam cum Odone nouo episcopo a pueris contractam confirmari, eumdem hortatur, ut suo officio episcopali faciat satis. 378
    EPIST. CXXuIII.---Ad Guillelmum archiepiscopum Senonensem.---Queritur promissa ab archiepiscopo Senonensi equo tardius prestari. Promiserat autem se eum  in familiam suam recepturum, et beneficio ecclesiastico ornaturum. 380
    EPIST. CXXIX.---Ad R. Aurelianensem archid.---Grauiter inuehitur in R. Aurelianens. archid. quod pestem Simoniacam in Ecclesiam introduxerit, eamque multis exemplis ostendit esse exsecrabilem. 381
    EPIST. CXXX.---Ad Ioannem Carnot. episcopum.---Purgat se calumnia quorumdam, qui diuulgarant eum contra Ioan episcopum Carnotensem, pro prepositura Carnotensi subsidia regum, comitum et pape implorasse. Nepotem episcopi in gratiam receptum gaudet, et se ei deditissimum ob beneficia accepta declarat. 384
    EPIST. CXXXI.---Ad E. priorem de Monasteriolo.---Arguit nepotem monachum, quod neglecto studio sacrarum litterarum et solitudinis, ambiat amicitias principum et mundi. 386
    EPIST. CXXXII.---Ad E. abbatem S. Launomari.---Preclara documenta nouo abbati tradit, ab omnibus aliorum superioribus diligenter notanda. 391
    EPIST. CXXXIII.---Ad R. decanum et capitulum Sarisberien. ecclesie.---Probat, ob tenuitatem beneficii, non recte se cogi ad faciendam residentiam in Sarisberiensi ecclesia. 395
    EPIST. CXXXIu.---Ad Willelmum electum S. Marie.---W. abbatem recenter electum egregie instruit in omnibus ad officium eius pertinentibus. 397
    EPIST. CXXXu.---Huberti Cant. archiep. ad decanum et capitulum Sarisberiense.---Cantuar. archiepiscopus eximit canonicum quemdam a lege residentie et multis de causis clericos ab ea eximi posse docet. 403
    EPIST. CXXXuI.---Ad Alexandrum papam.---Henricus II, Anglie rex, queritur de rebellione Henrici reliquorumque filiorum contra se, et auxilium Alexandri II pape implorat. 404
    EPIST. CXXXuII.---Ad M. Alexandrum de S. Albano.---Gratulatur M. Alexandro nouitio, de ingressu in religionem; hortatur ut fortiter ferat nouum obedientie iugum et insolitum rigorem discipline; mundo perfecte moriatur et sibi. 404
    EPIST. CXXXuIII.---Ad Walterum Rothomag. archiepiscopum.---Congratulatur. W. archiepiscopo de reditu ab exsilio, et pace Rothomag. ecclesie reddita. Causam reddit cur iusti affligantur, monetque ut pacem Deo auctori adscribat. 408
    EPIST. CXXXIX.---Ad R. abbatem et conuentum Cicestrensem.---Implorat monachorum preces, ut digne sacerdotio initiari possit, causasque reddit, cur hactenus illud refugerit. 413
    EPIST. CXL.---Ad Petrum clericum regis Anglie.---Hortatur Petrum diaconum, ut repudiato studio iurisprudentie, quod multis perniciem affert, totum se tradat theologie sacre et diuinarum litterarum lectioni, uitamque conuenienter ordini suo instituat. Habes hic luculentum dogma de S. Eucaristia. 416
    EPIST. CXLI.---Ad W. Rothomag. archiepiscopum.---Conqueritur redditus sui beneficii per quinquennium ab Elia quodam detentos, rogatque archiepiscopum, ut pro sua auctoritate eum compellat ad faciendam restitutionem. 422
    EPIST. CXLII.---Ad P. priorem et conuentum de Euesham.---Consolatur monachos uehementer afflictos; hortaturque eos ut patienter afflictionem ferant, et instruit quomodo gerere se debeant. 425
    EPIST. CXLIII.---Ad Conradum archiepiscopum Moguntinum.---Moguntinum archiepiscopum per ueterem in scholis olim initam amicitiam obsecrat, ut omni ope cum aliis imperii principibus nitatur uinculis eximere regem Anglorum Ricardum ab Austrie duce et imperatore captum. 428
    EPIST. CXLIu.---Aleonore regine Anglie ad Celestinum papam.---Aleonora Anglie regine pape opem miserabiliter implorat pro liberatione regis Anglorum Ricardi filii sui. 432
    EPIST. CXLu.---Eiusdem ad eumdem.---Eiusdem argumenti. 433
    EPIST. CXLuI.---Eiusdem ad eumdem.---Eiusdem argumenti. 433
    EPIST. CXLuII.---Ad Robertum episcopum Bangoriensem.---Reprehendit R. episcopum, qui beneficium ecclesiasticum iam alteri collatum sibi retinere conabatur. 434
    EPIST. CXLuIII.---Ad Sauaricum Bathoniensem episcopum.---Hortatur episcopum, ut ad suam, diecesim, reuertatur, nec deserat ecclesiam suam propter peregrinationem. 436
    EPIST. CXLIX.---Ad I. et P. amicos.---Conqueritur se iam senem et emeritum, maleuolorum falsa criminatione deiici honore archidiaconatus, duorumque aulicorum ea  in re auxilium implorat. 439
    EPIST. CL.---Ad clericos aule regie.---Mitigat que in epist. XIu asperius in aulicam uitam dixerat, fateturque conueniens esse ut clerici aliqui, atque etiam episcopi in aulis regum uersentur, modo gregem suum non deserant, et aule uitia non imitentur. 439
    EPIST. CLI.---Ad Innocentium III papam.---Obsecrat et adiurat summum pontificem, ut archidiaconatum Londiniensem sibi iam seni oblatum amplioribus curet ornari reditibus. 442
    EPIST. CLII.---Ad eumdem.---Supplicat summo pontifici, ut ecclesia de Woluerhampton, cuius ipse erat decanus, propter incorrigibiles mores cleri commutetur in cenobium Cisterciensis ordinis. 443
    EPIST. CLIII.---Ad Henricum II, regem Anglie.---Rothomagen. et Lexou. episcopi legationis sue ad Francie regem summam libere exponunt, causas belli ab eo in exitium regni regisque Anglie indicti produnt; monentque ut suis aliorumque precibus Deum sibi propitium reddat. 446
    EPIST. CLIu.---Ad reginam Anglorum.---Monetur regina Anglorum Aleonora, ut una cum filiis in patrem Henricum conspirantibus uiro reconcilietur. 448
    EPIST. CLu.---Ad priorem et conuentum de Charitate.---Rothrordus archiepisc. Rothomag. tempore belli inuitatus a monachis ad quietem, purgat se, quod a grege sine scandalo abesse non possit; rogatque ut, si pax componi inter regem patrem et filium ac regem Francorum non possit, precibus suis rem Domino commendent. 449
    EPIST. CLuI.---Ad G. Eliensem episcopum.---Implorat auxilium episcopi, ut liberet se ere alieno. 450
    EPIST. CLuII.---Ad G. uicarium suum.---Monet uicarium suum, ut pro grege sibi commisso sedulam curam gerat, et uite exemplo predicat eos quos docet. 450
    EPIST. CLuIII.---Ad Ioannem Carnotensem episcopum.---Grauiter queritur in curia Romana quosdam muneribus corruptos hominem illitteratum et laicum contra canones preficere conatos abbatie, sed frustra. 452
    EPIST. CLIX.---Ad Henricum Baiocensem episcopum.---Episcopum Baiocensem sic officii sui commonefacit ut tamen ueniam deprecetur quod id facere ausus sit. 454
    EPIST. CLX.---Ad Odonem Parisiensem episcopum.---P. Blesensis, quoniam uiginti sex annis in Anglia uixerat, petit ab Odone episcopo reuocari in Galliam, ut si non uiuere, saltem sepeliri possit in sua patria. 455
    EPIST. CLXI.---Grauiter conqueritur eum quem summum suum amicum arbitrabatur, factum infestum hostem et obtrectatorem. uidetur scripta ad episcopum. 456
    EPIST. CLXII.---Ad E. amicum suum.---Ait se ideo in extera regione uersari, quod parum acceptus sit popularibus suis in patria: et gratias agit E. amico, quod pene solus se amicum et tanquam fratrem demonstrarit. 457
    EPIST. CLXIII.---Ad Reginaldum Bathoniensem electum.---Congratulatur Reginaldo, a quo magnis beneficiis affectus fuerat, quod in Bathoniensem episcopum electus sit. 458
    EPIST. CLXIu.---Ad magistrum Philippum.---Increpatur quidam qui Cantuariensem archiepiscopum de nimia mansuetudine arguebat. 458
    EPIST. CLXu.---Guidonis archiep. Senon. ad Gregorium papam.---Purgatur episcopus Laudunensis de impositis sibi criminibus. 460
    EPIST. CLXuI.---Ad papam.---Intercedunt quidam pro abbate Salmurii. 460
    EPIST. CLXuII.---Ad Aleonoram reginam Anglie.---Consolantur Aleonoram Anglie reginam Christiani e Terra Sancta, ob intempestiuum obitum filii Henrici III, Anglorum regis, indicantque se exsequias eius, presente sedis apostolice legato, celebrasse. 461
    EPIST. CLXuIII.---Ad N. pontificem Romanum.---Rex quidam sibi totique Occidenti gratulatur, quod N. ex ipsius terra ad summum pontificatum peruenerit, eumque hortatur, ut dignos tantum ad dignitates ecclesiasticas promoueat. 463
    EPIST. CLXIX.---Ad reginam quamdam.---Consolatur reginam lugentem de morte filiorum. 464
    EPIST. CLXX.---Ad reginam quamdam.---Hortatur reginam ne plus equo lugeat ob mortem regis Arragonie. 465
    EPIST. CLXXI.---Quemdam consolatur merentem ob mortem multorum. 466
    EPIST. CLXXII.---Acerbissime deplorat infaustam mortem Friderici imperatoris, dicti Barbarosse. 467
    EPIST. CLXXIII.---Ad episcopos suffraganeos et abbates.---Archiepiscopus Rothomag. auxilium episcoporum et abbatum implorat, ut pontificis Romani inopie subueniant. 468
    EPIST. CLXXIu.---Ad doctores academ. Neapolitane.---Lamentatur  de obitu M. Walteri professoris grammatices. 468
    EPIST. CLXXu.---Ad auditores grammatices.---Eiusdem est argumenti cum superiori epistola, deplorat enim mortem professoris grammatices. 469
    EPIST. CLXXuI.---Ad iuris ciuilis professores.---Deplorat obitum eximii cuiusdam professoris iuris diuini. 470
    EPIST. CLXXuII.---Monet quemdam ne uita defunctum immoderate deploret. 471
    EPIST. CLXXuIII.---Consolatio super morte. 472
    EPIST. CLXXIX.---Argumenti eiusdem. 472
    EPIST. CLXXX.---Ad reginam quamdam.---Consolatur reginam lugentem mortem uiri et filii. 473
    EPIST. CLXXXI.---Argumenti eiusdem. 474
    EPIST. CLXXXII.---Argumenti eiusdem. 475
    EPIST. CLXXXIII.---Argumenti eiusdem. 475
    EPIST. CLXXXIu.---B. ducisse Glirigeoti ad Theobaldum comitem. 476
    EPIST. CLXXXu.---Responsio quedam exsecutoria. 476
    EPIST. CLXXXuI.---Commendatio tutele. 476
    EPIST. CLXXXuII.---Responsio. 476
    EPIST. CLXXXuIII. 477
    EPIST. CLXXXIX. 477
    EPIST. CXC.---Responsio. 477
    EPIST. CXCI.---Amicus amico salutem, et hoc totum quod ipse est. 477
    EPIST. CXCII. 477
    EPIST. CXCIII.---Responsio. 478
    EPIST. CXCIu.---De amore de leui amisso. 478
    EPIST. CXCu.---De captione Damiete. 478
    EPIST. CXCuI.---Congratulatio super captione Damiete. 479
    EPIST. CXCuII.---Inductiua. 481
    EPIST. CXCuIII 482
    EPIST. CXCIX. 483
    EPIST. CC. 483
    EPIST. CCI.---Lamentatio de morte amici. 485
    EPIST. CCII.---Inuectiue pape regi, 485
    EPIST. CCIII.---Responsio ad premissam. 486
    EPIST. CCIu.---Inductiua quedam. 487
    EPIST. CCu.---Responsio ad predicta. 487
    EPIST. CCuI.---De eo qui creditur mortuus. 488
    EPIST. CCuII.---Consolatio de morte amici. 488
    EPIST. CCuIII.---De beneficio scripture ad preteritorum memoriam conseruandam. 489
    EPIST. CCIX.---Archidiaconi querele contra officiales episcoporum. 489
    EPIST. CCX.---Ad P. episcopum.---Excusatio et querele eiusdem de mendacio et falsitate scriptorum. 491
    EPIST. CCXI.---Ad S. episcopum et abbates.---Assignatio rationum que induxerunt Baldewinum archiepiscopum Cantuariensem ecclesiam constituere clericorum et de quibusdam que circa hec miraculose acciderunt. 492
    EPIST. CCXII.---Ad Innocentium papam.---Rogat P. B. Londoniensis archidiaconus Innocentium papam ut liberet eum a nequissima et uersutissima uexatione B. cantoris. 495
    EPIST. CCXIII.---Frederici imperatoris ad Saladinum.---Fridericus imperator petit restitutionem quorumdam locorum a Saracenorum preside S., alioquin ipsi graue bellum minitatur. 497
    EPIST. CCXIu.---Ad Walterum Rothom. archiep.---Consolatio in exsilio. 498
    EPIST. CCXu. 502
    EPIST. CCXuI.---Ad abbatem et conuentum Croylandie.---Implorat Petrus omnium suffragia. 503
    EPIST. CCXuII.---Commendatio cuiusdam abbatis post mortem. 504
    EPIST. CCXuIII.---Gratulatio pro Carnotensi episcopo electo, et impedientibus responsio. 506
    EPIST. CCXIX.---Ad Henricum regem Anglie. 508
    EPIST. CCXX. 509
    EPIST. CCXXI. 510
    EPIST. CCXXII.---Capituli uigornie ad papam Innocentium. 512
    EPIST. CCXXIII.---Fratrum Maioris Monasterii ad episcopum Nannetensem. 512
    EPIST. CCXXIu. 513
    EPIST. CCXXu.---Ad archidiaconum Saresberiensem. 514
    EPIST. CCXXuI.---Adriani pape ad Henricum II regem Anglie. 515
    EPIST. CCXXuII.---Consolatoria episcopo suo. 515
    EPIST. CCXXuIII.---Supplicatio pro ecclesia Rothomagensi. 519
     EPIST. CCXXIX.---Ad decanum et capitulum Carnotensem. 519
    EPIST. CCXXX. 525
    EPIST. CCXXXI. 527
    EPIST. CCXXXII.---Exhortatio ad eos qui nec accipiunt nec predicant crucem. 529
    EPIST. CCXXXIII.---Ad conuentum Cantuariensem. 534
    EPIST. CCXXXIu.---Moniales ad sanctimoniam et castitatem monet. 535
    EPIST. CCXXXu. 537
    EPIST. CCXXXuI. 538
    EPIST. CCXXXuII.---Casus serui de hereditate habenda tractatur. 539
    EPIST. CCXXXuIII. 541
    EPIST. CCXXXIX.---Querela anxia contra prelatum. 543
    EPIST. CCXL.---Dehortatio a uinculis curialibus. 544
    EPIST. CCXLI.---Consolatoria P. B. directa episcopo suo, grauiter in aduersis afflicto. 548
    EPIST. CCXLII.---Ad G. electum S. Marie. 552
    EPIST. CCXLIII. 556

SERMONES.
    SERMO I.---De aduentu Domini. 559
    SERMO II.---De eodem aduentu. 564
    SERMO III.---De eodem aduentu. 568
    SERMO Iu.---In festo S. Andree. 572
    SERMO u.---In Nauitate Domini. 575
    SERMO uI.---In eadem Natiuitate Domini. 579
    SERMO uII.---In die Circumcisionis. 583
    SERMO uIII.---In eadem Circumcisione. 585
    SERMO IX.---In die Epiphanie Domini. 587
    SERMO X.---Dominica infra Epiphaniam. 590
    SERMO XI.---In die purificationis B. Marie. 592
    SERMO XII.---In eadem purificatione. 596
    SERMO XIII.---In Septuagesima. 599
    SERMO XIu.---In Quadragesima. 600
    SERMO Xu.---In eadem Quadragesima.---De facienda penitentia. 603
    SERMO XuI.---In eadem Quadragesima.---De luctu. 605
    SERMO XuII.---In eadem Quadragesima.---De obedientia, cruce, et passione Christi. 607
    SERMO XuIII.---In cena Domini. 611
    SERMO XIX.---In eadem cena Domini. 614
    SERMO XX.---In die Resurrectionis. 618
    SERMO XXI.---In eadem Resurrectione. 621
    SERMO XXII.---Dominica in albis.---De tribus testimoniis. 623
    SERMO XXIII.---In Ascensione Domini. 627
    SERMO XXIu.---In die Pentecostes. 630
    SERMO XXu.---De eodem festo. 634
    SERMO XXuI.---In die Trinitatis. 637
    SERMO XXuII.---In festo S. Ioannis-Baptiste. 641
    SERMO XXuIII.---De SS. Petro et Paulo. 644
    SERMO XXIX.---In eodem festo. 648
    SERMO XXX.---De sancta Magdalena. 650
    SERMO XXXI.---In festo Sancti Petri ad uincula. 653
    SERMO XXXII.---In festo S. Laurentii. 655
    SERMO XXXIII.---In Assumptione Beate Marie. 660
    SERMO XXXIu.---In eadem Assumptione. 663
    SERMO XXXu.---De eadem Assumptione. 665
    SERMO XXXuI.---De eadem Assumptione. 667
    SERMO XXXuII.---De S. Bartholomeo. 669
    SERMO XXXuIII.---In Natiuitate B. Marie. 672
    SERMO XXXIX.---De Sancto Michele, et custodia Angelorum. 677
    SERMO XL.---In eodem festo. 681
    SERMO XLI.---In festo omnium Sanctorum. 685
    SERMO XLII.---In eodem festo. 688
    SERMO XLIII.---In eodem festo. 693
    SERMO XLIu.---In eodem festo. 695
    SERMO XLu.---In eodem festo. 697
    SERMO XLuI.---De eodem festo. 698
    SERMO XLuII.---De eodem festo. 700
    SERMO XLuIII.---In eodem. 701
    SERMO XLIX.---De eodem festo. 703
    SERMO L.---De uno confessore. 706
    SERMO LI.---In eodem festo. 709
    SERMO LII.---In dedicatione ecclesie. 713
    SERMO LIII.---De sapientia multiplici. 715
    SERMO LIu.---De sacrificio altaris. 718
    SERMO Lu.---Ad sacerdotes. 721
    SERMO LuI.---Ad eosdem. 724
    SERMO LuII.---Ad eosdem. 728
    SERMO LuIII.---Ad eosdem. 730
     SERMO LIX.---Ad eosdem. 733
    SERMO LX.---Ad eosdem in synodo. 735
    SERMO LXI.---Ad eosdem. 739
    SERMO LXII.---Ad claustrales. 741
    SERMO LXIII.---Ad moniales. 744
    SERMO LXIu.---Ad easdem. 748
    SERMO LXu.---Ad populum. 750
    Fragmentum. 775

OPUSCULA.
    DE TRANSFIGURATIONE DOMINI. 777
    DE CONuERSIONE S. PAULI. 791
    COMPENDIUM IN IOB.---Ad Henricum II illustrissimum Anglorum regem. 795

CONTRA PERFIDIAM IUDAEORUM.
    CAPUT PRIMUM.---Prefatio, in qua ostendit disputationem cum Iudeis et hereticis esse arduam et periculosam. 825
    CAP. II.---Testimonia legis et prophetarum de trinitate et unitate in Deo. 828
    CAP. III.---Testimonia legis et prophetarum de Patre et Filio. 829
    CAP. Iu.---Testimonia legis et prophetarum de Spiritu sancto. 830
    CAP. u.---Testimonia legis et prophetarum de Trinitate. 830
    CAP. uI.---Rationes et auctoritates de fide sancte Trinitatis. 834
    CAP. uII.---Testimonia prophetarum, quod Filius a Patre missus sit. 835
    CAP. uIII.---Testimonia, quod Christus uenerit in carne. 835
    CAP. IX.---Testimonia, quod Christus de Dauid nasceretur. 837
    CAP. X.---Testimonia quod Christus de gentibus nasceretur. 837
    CAP. XI.---Quod Christus in propria persona uenit. 838
    CAP. XII.---Quod Christus esset Deus et homo de semine Abrahe. 839
    CAP. XIII.---Testimonia de loco et tempore natiuitatis Christi. 842
    CAP. XIu.---Quod impleta sunt desideria prophetarum de Christo. 843
    CAP. Xu.---Testimonia legis et prophetarum quod Christus in humilitate uenturus sit. 844
    CAP. XuI.---Quod Christus demonia expelleret, et miracula faceret. 845
    CAP. XuII.---Testimonia prophetarum, de reprobatione sacrificiorum legalium. 845
    CAP. XuIII.---Testimonia legis et prophetarum de Passione Christi. 846
    CAP. XIX.---Testimonia de sepulcro Domini. 847
    CAP. XX.---Testimonia de resurrectione Christi 847
    CAP. XXI.---Testimonia prophetarum de ascensione Domini. 849
    CAP. XXII.---Testimonia prophetarum de missione Spiritus sancti. 849
    CAP. XXIII.---Testimonia historiarum Iudaicarum et gentilium de resurrectione. 850
    CAP. XXIu.---Testimonia Iosephi Iudei de Christo. 851
    CAP. XXu.---Testimonia quod noua lex erat ueteri preferenda. 853
    CAP. XXuI.---Testimonia de baptismo. 858
    CAP. XXuII.---De sacramento altaris. 859
    CAP. XXuIII.---De translatione legis ad gentes, et reprobatione Iudeorum. 860
    CAP. XXIX.---De uocatione gentium ad fidem. 861
    CAP. XXX.---Testimonia prophetarum quod reliquie Isrel conuertentur et saluabuntur. 863
    CAP. XXXI.---Testimonia prophetarum de glorioso statu Ecclesie. 864
    CAP. XXXII.---Manifeste auctoritates, quod Scripture ad litteram non possunt intelligi. 866
    CAP. XXXIII.---Testimonia de aduentu Antichristi. 866
    CAP. XXXIu.---Testimonia prophetarum de nouissimo Christi aduentu in generali resurrectione. 867
    CAP. XXXu.---Testimonia prophetarum de die iudicii. 868
    CAP. XXXuI.---Testimonia prophetarum de glorificatione sanctorum. 868
    CAP. XXXuII.---Testimonia prophetarum de damnatione impiorum. 869
    CAP. XXXuIII.---Testimonia gentilium de fide. 869
    uersus Sibylle uatis. 870
    Operis conclusio. 870

 DE AMICITIA CHRISTIANA ET DE CHARITATE DEI ET PROXIMI TRACTATUS DUPLEX.
    Prologus in utrumque tractatum. 871

TRACTATUS I.---De amicitia christiana.
    CAPUT PRIMUM.---Que sit uera amicitia. 871
    CAP. II.---Quod olim rare fuerint amicitie. 874
    CAP. III.---Quam dulcis et quam fructuosa sit amicitia. 874
    CAP. Iu.---Quod in uera amicitia nichil est cupiditatis uel inhonestatis. 875
    CAP. u.---De naturali amore. 875
    CAP. uI. De carnali amore. 876
    CAP. uII.---Non esse amicitiam ueram, si sit questuaria. 877
    CAP. uIII.---Quod amicitia quedam commendetur, quedam reprobetur. 878
    CAP. IX.---De origine amicitie. 879
    CAP. X.---Quatenus dilectio prius deformata peccato, postea reformata est. 880
    CAP. XI.---Quod omnes uirtutes anime ex dilectione dulcescant. 881
    CAP. XII.---De dilectione amici, et que eam impediunt. 882
    CAP. XIII.---Exempla eorum que amicitiam impediunt. 883
    CAP. XIu.---De fide amicitie, et que in amico diligenda sint. 884
    CAP. Xu.---Quibus modis probetur intentio diligentis. 886
    CAP. XuI.---Quod perniciosa sit indiscretio in amicitia. 886
    CAP. XuII.---Quod per patientiam probatur amicitia. 886
    CAP. XuIII.---Quibus amicitia sit fouenda. 887
    CAP. XIX.---Quod Dei aut nature dona, et non alia, sint in homine diligenda. 888
    CAP. XX.---Que et quanta liberalitas in amicitia requiratur. 889
    CAP. XXI.---Quanta discretione et cautela beneficiandi sint amici. 890
    CAP. XXII.---De reuerentia exhibenda inter amicos, et de mutua correctione inter eos. 891
    CAP. XXIII.---Quousque amicus tolerandus sit, si in aliquo enormi uitio incorrigibiliter perseueret. 893
    CAP. XXIu.---Qualiter amicitia dissoluenda sit, et quam modeste. 894
    CAP. XXu.---Ex quibus causis, et in quibus amicitia dissoluatur potius quam rumpatur. 894

TRACTATUS II.---De caritate Dei et proximi.
    CAP. I.---Quod caritas sit uirtus omnium prestantissima. 895
    CAP. II.---Quod caritas est consummatio et uita fidei. 897
    CAP. III.---Qualiter cogitandus est Deus caritas. 899
    CAP. Iu.---Quod cupiditas facit hominem multipliciter errare a uero bono, quod est in caritate. 900
    CAP. u.---Quanta mala sint in diuitiis. 901
    CAP. uI.---Lamentabilis querela eorum, qui a caritate deuiant per cupiditatem. 902
    CAP. uII.---Quot mala sint in uoluptate carnis. 902
    CAP. uIII.---Ostendit Salomon quanta sit uanitas huius mundi. 903
    CAP. IX.---In sola caritate requies et pax. 904
    CAP. X.---Quod mundana concupiscentia in causa est, quare iugum Domini graue uideatur. 905
    CAP. XI.---Quod omnes uirtutes ex caritate sint. 906
    CAP. XII.---Quod caritas est sabbatum, et sex uirtutes quasi sex dies ante sabbatum. 906
    CAP. XIII.---Collatio sex uirtutum ad sex dies. 908
    CAP. XIu.---Quod triplex sabbatum habet homo in dilectione Dei et proximi et dilectione sui. 909
    CAP. Xu.---De Sabbato hominis in sui dilectione. 910
    CAP. XuI.---De Sabbato secundo, de dilectione proximi. 911
    CAP. XuII.---De tertio Sabbato in dilectione Dei. 913
    CAP. XuIII.---Apostropha uel exhortatio ut diligatur Deus. 915
    CAP. XIX.---Adhuc improperat anime beneficia Dei, ut grata sit Deo. 916
    CAP. XX.---Quod elegantius et plenius diligat nos Deus, quam nos ipsum. 917
    CAP. XXI.---Quanta sit anime prerogatiua super ceteras creaturas. 919
    CAP. XXII.---Quanto sit dulcior amor, quo nos diligit  Deus, amore quo eum diligimus. 920
    CAP. XXIII.---Inculcatio beneficiorum Dei ad maiorem dilectionis affectum. 921
    CAP. XXIu.---Adhuc replicantur beneficia Dei, ut anima sit inde humilior. 923
    CAP. XXu.---Quod mandatum de dilectione frequenter inculcatur, nec cordibus nostris profundius infigitur. 924
    CAP. XXuI.---Dulciter diligitur Deus ex recordatione passionis. 925
    CAP. XXuII.---Quid sit diligere sapienter. 926
    CAP. XXuIII.---Quid sit Deum amare fortiter. 927
    CAP. XXIX.---Quod, sicut diligendus est Deus in beneficiis suis dulciter, sic in suis promissis prudenter. 927
    CAP. XXX.---Quod Deus in iudiciis suis diligendus est fortiter. 928
    CAP. XXXI.---Quod probatur caritas in obedientia mandatorum Dei. 929
    CAP. XXXII.---Item de dilectione proximi, et progressu eius. 931
    CAP. XXXIII.---Quando ratione proximi debeat omnium plena esse communio. 932
    CAP. XXXIu.---Quod summa communio sit in S. Trinitate. 933
    CAP. XXXu.---Quod sancta communio a Deo emanet in angelos et homines. 933
    CAP. XXXuI.---Quod non est communio bonorum ad malos. 935
    CAP. XXXuII.---Quod ex mutuo membrorum nostrorum obsequio in amorem proximi erudimur. 935
    CAP. XXXuIII.---Quod ex precepto Dei tenemur diligere inimicos 936
    CAP. XXXIX.---Quod secundum diuersos hominum status in dilectione diuersi sunt gradus. 938
    CAP. XL.---Si licita est dilectio, que pro utilitate aliena patitur anime detrimentum. 938
    CAP. XLI.---Quod delectabilis et necessarius est fructus in exercitio istorum affectuum ordinato. 939
    CAP. XLII.---De diuersitate affectuum, ex quibus et usus dilectionis estimatur et fructus. 940
    CAP. XLIII.---De motu ad desiderium. 942
    CAP. XLIu.---De spirituali motu, qui duplex est. 942
    CAP. XLu.---De rationali motu. 942
    CAP. XLuI.---De officiali affectu. 943
    CAP. XLuII.---De naturali affectu. 943
    CAP. XLuIII.---De carnali affectu. 944
    CAP. XLIX.---Quod affectus sine consensu, multum nec prodest, nec obest. 945
    CAP. L.---Quod rationalis affectus tripliciter excitatur. 945
    CAP. LI.---Quod rationalis affectus tripliciter excitatur. 946
    CAP. LII.---Similitudines inter affectum amoris et appetitum cibi uel desiderium uerbi. 946
    CAP. LIII.---Ex dilectione discernuntur affectus. 947
    CAP. LIu.---Sicut in dilectione Dei, sic in dilectione proximi electio signum habet. 948
    CAP. Lu.---Quod actus noster non sit celebrandus post affectum spiritualem. 948
    CAP. LuI.---Quod secundum rationalem affectum noster actus quandoque dirigendus est, sed non semper. 949
    CAP. LuII.---Quod officialis affectus, licet sit periculosus, tamen commendabilis est interdum. 949
    CAP. LuIII.---Quis modus debeat esse in naturali affectu. 950
    CAP. LIX.---De diuersis causis affectuum. 951
    CAP. LX.---Quod unus affectus quandoque mutatur in alterum. 952
    CAP. LXI.---Quod affectus sepe contrarii sunt, et se oppugnant. 952
    CAP. LXII.---Quod delectabilis et necessarius est fructus in exercitio istorum affectuum ordinato. 953
    CAP. LXIII.---Quod caritas dum est in desiderio, languor est. 954
    CAP. LXIu.---De dimensionibus caritatis et communione sanctorum. 955
    PASSIO REGINALDI PRINCIPIS OLIM ANTIOCHENI. 957
    DIALOGUS INTER REGEM HENRICUM III ET ABBATEM BONAEuALLENSEM. 975
    DE DUODECIM UTILITATIBUS TRIBULATIONIS. 989

TRACTATUS QUALES SUNT.
    Prologus. 1005
    Incipiunt capitula partis prime. 1007
     Incipit pars prima. 1007
    Incipiunt capitula partis secunde. 1013
    Pars secunda. 1015
    Incipiunt capitula partis tertie. 1023
    Pars tertia. 1023
    Incipiunt capitula quarte et ultime partis. 1039
    Pars quarta. 1039
    De diuisione et scriptoribus sacrorum librorum. 1050
    DE HIEROSOLYMITANA PEREGRINATIONE. 1057
    INSTRUCTIO FIDEI CATHOLICAE ab Alexandro III pontifice Romano ad soldanum Iconii missa. 1069
    LIBER DE CONFESSIONE SACRAMENTALI. 1077
    DE PeNITENTIA A SACERDOTE INIUNGENDA. 1091
    DE INSTITUTIONE EPISCOPI. 1097
    INuECTIuA IN DEPRAuATOREM. 1113
    FRAGMENTUM epistole de silentio seruando 1125
    LIBELLUS DE ARTE dictandi. 1127

PeMATA.
    I.---Cantilena de lucta carnis et spiritus. 1127
    II.---Contra clericos uoluptati deditos, siue de uita clericorum in plurimis reprobata. 1129
    III.---Tractatus de sacrosanctis uenerabilis Eucaristie mysteriis. 1135
    Prologus.---Inuocat auctor sanctissimam Trinitatem, Patrem, Filium, et Spiritum sanctum, ut de SS. Eucaristie mysteriis digne scribere possit. 1135
    Inuocatio Patris. 1136
    Inuocatio Filii. 1137
    Inuocatio Spiritus sancti. 1138
    CAP. I.---Quod uere una eademque caro sit, que nunc in altari de pane consecratur, et illa, que de uirgine nata, et in cruce passa creditur fuisse. 1138
    CAP. II.---Quod mundo fame uerbi periclitanti Christus panis homo factus subuenerit. 1138
    CAP. III.---Quod non alius preter Christum pro peccatis Ade satisfacere poterat, cumque secundum utramque naturam immortalis esset, sponte tamen pro nobis est mortuus. 1139
    CAP. Iu.---Quod agnus in lege immolatus et assus, et a populo Isrelitico comestus typum Christi gesserit, et succedente uera gratia ueroque sacrificio, id est Christo apparente, legales ceremonie cessauerint. 1140
    CAP. u.---Quod integer diuersis licet in locis immolatus perseuerat agnus, totusque a fidelibus in escam uite sumitur. 1140
    CAP. uI.---Quod panis et caro Christi non in merito efficitur consecrantis, sed in uerbo et in uirtute Creatoris, et quod a bono nil maius, nec a malo minus perficitur. 1141
    CAP. uII.---Quod presbyter in consecratione sacrificium commemorans, et imitans cum lacrymis passionem Christi, sit Christus et crucifixus, et sacrificans et sacrificatus. 1141
    CAP. uIII.---Quod solus Deus sacrificator et administrator sit sacrificii, presbyter uero tantum minister; quodque eodem uerbo caro fiat in altari, quo creata est in utero uirginali. 1142
    CAP. IX.---Quod celestium uasorum figulus potest in altari modicam panis portionem in melius, hoc est in carnis sue gloriam permutare, qui humanitatis nostre testam assumptam et igne passionis sue excoctam, de morte potuit ad uitam reformare. 1142
    CAP. X.---Quod nec caro sine sanguine, nec sanguis sine carne recte communicatur; sicut in Melchisedech presignatum est, qui in typo Saluatoris nostri, panem et uinum simul libasse legitur. 1143
    CAP. XI.---Profunda celestium secretorum ideo Dominus occultari uoluit, ut perfidis celarentur, et fidelibus meritum de uirtute Fidei cresceret. 1144
    CAP. XII.---Aqua pariter uino admiscetur, quia utrumque simul in cruce de latere Saluatoris emanauit, sanguis uidelicet redemptionis, et aqua baptismatis per quod Ecclesia signatur. 1144
    CAP. XIII.---In consecratione Dominici sanguinis prius, uidelicet in cena, aquam uino mistam non legimus, sed ut huic sacramento nichil deesset ad commemorationem Dominice passionis, apostoli eorumque successores hoc fieri decreuerunt. 1145
    CAP. XIu.---Licet uinum et aqua ante consecrationem in altari typice misceantur, post nonnisi sanguis bibitur, quia in sanguinem demutatur aqua, ut populus, qui per illam figuratur in melius se transmutatum, dum ista digne percipit, indicetur. 1145
    CAP. Xu.---Quod ante legem et in lege sanctis Patribus regni celorum ianua clausa fuerit; post datam uero gratiam, latroni omnibusque pie penitentibus reserata sit. 1146
     CAP. XuI.---Quod huius sacramenti perceptione et salutifere crucis uirtute paradisus homini reseretur, et diabolus superetur. 1147
    CAP. XuII.---Quod Christus nostre legis lator sit, et noster Moyses, qui nobis de diabolica potestate ereptis, agnus paschalis immolatus est, quique per huius mundi desertum ad regnum nobis promissum nos introducit. 1148
    CAP. XuIII.---Quod Dominus noster ipse granum frumenti dictus sit, quod cadens in terram mortuum, resurgensque in semine uite multiplicatum sit, de cuius grano multa fidelium grana orta sunt, que cum ipso unum in Ecclesia quotidie efficiuntur. 1148
    CAP. XIX.---Ne quisquam membrum diaboli factus ad corpus Dominicum more Iude accedere presumat, quem non tantum prioris culpe conscientia damnauit, quam quod adhuc peccator et immundus ad sacram mensam presumptuose accedere non formidauit. 1149
    CAP. XX.---Quod nulli fidelium ignorare liceat Dominici corporis et sanguinis sacramentum, quod in Ecclesia celebratur, ne forte ex eo quod ignorat, ad illum percipiendum censeatur indignus. 1149
    CAP. XXI.---Quod presbyterum quemque sacramenta Dominica scire oporteat, quibus subiectum sibi populum erudiat, et ad ueram fidem instruat, sine quibus fungi sacerdotio digne non poterit. 1150
    CAP. XXII.---Quod sacerdos post Christi uestigia gradiens uerbumque uite populis annuntians, christus Domini, ipsiusque angelus dicitur, dumque proximum ad agnitionem Dei et amorem celestium inflammat seraphinam sortitur dignitatem. 1151
    CAP. XXIII.---Quod idem sit carbo lucens, qui et seraphim. Nam dum in Ecclesia sancti rectores populum Dei peccatorum tenebris exstinctum, uerbo salutis, et exemplo bone actionis ad amorem celestium reaccendunt, profecto carbones uiui alios succendentes perhibentur. 1151
    CAP. XXIu.---Quod ualde periculosum sit ad sacramentum corporis et sanguinis Domini accedere, ubi inter angelorum omniumque sanctorum frequentiam ipse summus pontifex Christus se ipsum in escam uite uel mortis porrigit singulorum merita subtiliter discernens. 1152
    CAP. XXu.---Quod pro diuersitate meritorum Christus in Ecclesia agnus et hedus, ut in lege prefiguratum est, immoletur, ut, sicut beatus Hieronymus dicit, carnibus agni perfectiores, peccatores autem et penitentiam agentes hedo pascantur. 1153
    CAP. XXuI.---Quod sacerdos et quisque fidelium capiti suo, quod est Christus, conformari, eumque ad celos quotidie spiritualiter sequi debeat. 1154
    Iu.---De penitentia. 1154
    u.---uersus de commendatione uini. 1155
    uI.---Responsio ad quemdam, contra ceruisiam. 1155
    uII.---Carmen acephalum. 1157
    APPENDIX AD OPERA PETRI BLESENSIS continens chartas quorumdam episcoporum et regum que conferunt ad elucidationem epistolarum eius et notarum. 1157
    I.---Ad epist. 44.---Littere Henrici Baiocensis episcopi de donatione facta capitulo Baiocensis de domo Conati thesaurarii. 1157
    II.---Confirmatio eiusdem donationis facta a Richardo Anglorum rege. 1159
    III.---Littere eiusdem episcopi de donatione facta capitulo Baioc. de decima Foreste de Nuilleio et de Racineto. 1159
    Iu.---Littere Urbani pape III pro annualibus prebendarum decedentium canonicorum Baiocensium. 1160
    u.---Littere Lucii pape III pro sepultura episcopi Baiocensis et canonicorum in ecclesia cathedrali. 1160
    uI.---Ad epist. 66.---Charta Henrici II Anglorum regis pro abbatia de uoto in Normannia. 1160
    uII.---Alia donatio eiusdem regis eidem abbatie de uoto. 1160
    uIII.---Alia donatio eiusdem regis eidem abbatie. 1161
    IX.---Charta Henrici II, Anglorum regis pro abbatia de Baugeseio, uulgo de Baugerais, ordinis Cisterciensis. 1161
    IX bis.---Alia Charta eiusdem regis pro abbatia de Oratorio uulgo de Louroux, Andegauensis diecesis. 1161
    X.---Littera per quam apparet Herueum abbatem uillelupensem dedisse fratribus ordinis Carthusiensis locum Ligeti, Henrico II, rege Anglorum, comite Andegauensi postulante, circa annum Domini 1173. 1162
    XI.---Donatio eiusdem regis ecclesie Fontis Ebraldi de Ponte Sacii. 1162
    XII.---Copia fundationis abbatie Sauigniaci in Normannia. 1163
     XIII.---Confirmatio fundationis abbatie Sauigniaci facta ab Henrico II, rege Anglorum. 1164
    XIu.---Alia confirmatio eiusdem regis pro fundatione Sauigniaci. 1165
    Xu.---Charta fundationis abbatie de Blanca Landa. 1165
    XuI.---Confirmatio eiusdem fundationis per Henricum II, regem Anglorum. 1166
    XuII.---Ad epist. 124.---Littera Walteri Rothomagensis archiepiscopi, qua decimam de Diepa et Botellis dat capitulo Rothomagensi. 1166
    XuIII.---Ad epist. 126.---Littera Odonis episcopi Parisiensis, pro abolendo festo Fatuorum, et restituenda solemnitate Circumcisionis Domini. 1168
    XIX.---Alia littera eiusdem Adonis Parisiensis episcopi, pro solemnitate Circumcisionis Domini et S. Stephani. 1168
    XX.---Littera Petri Cambii Dei gratia Parisiensis episcopi, pro solemnitate Circumcisionis Domini et Sancti Stephani. 1168
    XXI.---Copia cuiusdam epistole a uenerabili Facultate theologie studii Parisiensis, prelatis et capitulis ecclesiarum regni Francie transmisse, ad detestandum, condemnandum, et omnino abolendum quemdam superstitiosum et scandalosum ritum, quem quidam festum Fatuorum uocant, qui a ritu paganorum et infidelium idololatrarum initium et originem sumpsit. 1169
    XXII.---Littera Odonis Parisiensis episcopi, pro institutione festi S. Bernardi in ecclesia Parisiensi. 1176
    XXIII.---Littera eiusdem Odonis de decima de Espiers quam Adam de Monsterolio dedit quatuor matriculariis presbyteris 1176
    XXIu.---Littera eiusdem pro institutione quatuor matriculariorum sacerdotum in ecclesia Parisiensi. 1176
    XXu.---Fundatio eiusdem episcopi pro mandato faciendo in Cena Domini. 1176
    XXuI.---Littera eiusdem Odonis qua donat Noualia capitulo Parisiensi. 1177
    XXuII.---Institutio anniuersarii Odonis facta a capitulo Parisiensi. 1177
    XXuIII---Institutio duorum sacerdotum facta ab eodem  Odone in ecclesia Sancti Symphoriani Parisiensis. 1177
    XXIX.---Charta eiusdem Odonis, qua concessit ecclesie Sancti uictoris Parisiensis annualia semiprebendarum ecclesie Parisiensis. 1177
    XXX.---Stephani Parisiensis episcopi concessio annualium seu uacantium prebendarum in ecclesia Parisiensi, et aliis facta canonicis S. uictoris Parisiensis. 1177
    XXXI.---Littere super compositione limitum episcopatuum Beluacensis et Parisiensis. 1178
    XXXII.---Littere Innocentii pape pro legitimatione prolis domini regis, date Anagnie Iu Non. Nouemb. pontificatus an. Iu, Christi 1201. 1178
    XXXIII.---Littera Odonis episcopi Parisiensis, super legitimatione liberorum domini regis susceptorum de filia ducis Meranie tempore pape Innocentii. 1178
    XXXIu.---Littera Celestini pape super interdicto contra ciues Rothomagenses publicato. 1179
    XXXu.---Confirmatio sententiarum excommunicationis, et interdicti latarum auctoritate Walteri archiepiscopi contra ciues Rothomagenses. 1179
    XXXuI.---Littera eiusdem Celestini pape episcopis Normannie de eadem re. 1179
    XXXuII.---Littera eiusdem de eadem re. 1179
    XXXuIII.---Littera Walteri Rothomag. archiep. de quibusdam distributionibus capitulo Rothomagensi faciendis. 1179
    XXXIX.---Concilium Rothomagense sub Waltero archiepiscopo. Anno ab Incarnatione Domini 1189, III Idus Februarii, residente beatissimo papa Clemente III, regnante gloriosissimo rege Francorum Philippo, regente Normanniam inuictissimo rege Anglorum Richardo, in nomine sancte et indiuidue Trinitatis celebratum est prouinciale concilium in metropolitana sede Rothomagensi, presidente uenerabili Patre nostro Waltero Rothomagensi archiepiscopo, presentibus omnibus suffraganeis, abbatibus quoque quamplurimis, multis etiam uiris discretis et prudentibus, in quo statuta sunt capitula subscripta. 1180
    INDEX initialis epistolarum Petri Blesensis secundum ordinem alphabeticum. 1183




 FINIS TOMI DUCENTESIMI SEPTIMI.

